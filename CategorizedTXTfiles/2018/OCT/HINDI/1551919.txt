      प्रधानमंत्री कार्यालय

      भारत-जापान तथ्य पत्रक
      
      अफ्रीका सहित हिंद-प्रशांत क्षेत्र में भारत-जापान विकास सहयोग

      Posted On: 29 OCT 2018 4:51PM by PIB Delhi

     1. भारत और जापान ने प्रतिबद्धता जताई कि गुणवत्ता भरे आधारभूत ढांचे और अपने साझेदारों के क्षमता निर्माण के जरिए कनेक्टिविटी बढ़ाते हुए अफ्रीका समेत हिंद-प्रशांत क्षेत्र में आर्थिक तरक्की और विकास के माध्यम से शांति , स्थिरता और समृद्धि बढ़ाने के लिए वे मिलकर काम करेंगे। दोनों देशों का यह दृढ़ विश्वास है कि सारा विकास सहयोग एक खुले , पारदर्शी और समावेशी तरीके से होना चाहिए जो अंतर्राष्ट्रीय मानकों पर आधारित हो जिसमें राष्ट्रों की क्षेत्रीय अखंडता और सम्प्रभुता के लिए सम्मान , जिम्मेदार ऋण वित्त पोषण प्रथाएं , और स्थानीय आर्थिक एवं विकास रणनीतियों व प्राथमिकताओं के साथ पंक्तिबद्ध होना शामिल है।


    2. भारत की "एक्‍ट ईस्‍ट नीति" और एशियाई देशों के साथ भारत के स्थायी और नियमित जुड़ाव के लिए प्रधानमंत्री श्री मोदी के 10 मार्गदर्शक सिद्धांतों का , जापान की "गुणवत्ता भरे बुनियादी ढांचे की पहल के लिए विस्तृत भागीदारी" व ' टिकाड- 6 ( अफ्रीकी विकास पर छठा टोक्यो अंतर्राष्ट्रीय सम्मेलन) नैरोबी घोषणा ' के साथ तालमेल रखते हुए दोनों देशों ने हिंद-प्रशांत क्षेत्र में कनेक्टिविटी और अन्य बुनियादी ढांचों के विकास पर केंद्रित ठोस सहयोग प्रोत्साहित करने के लिए मेज़बान सरकारों के साथ और अधिक मंत्रणा के लिए प्रतिबद्धता जताई और इसका स्वागत किया। भारत और जापान ने विशेष सहयोग की पहचान करने में हो रही प्रगति का स्वागत किया जिसमें से कुछ इस प्रकार हैं :


    2.1 श्रीलंका में सहयोग , जैसे द्रवीकृत प्राकृतिक गैस (एलएनजी) से जुड़े ढांचे का विकास ;


    2.2 म्यांमार में सहयोग , आवास , शिक्षा व विद्युतिकरण परियोजनाओं में सहयोग के जरिए रखाइन प्रांत में तालमेल भरे विकास प्रयास ;


    2.3 बांग्लादेश में सहयोग , कनेक्टिविटी को बढ़ाने के लिए रामगढ़ से बराइयारहाट के बीच पुलों का पुनर्निर्माण व सड़क को चार-लेन करना , और जमुना नदी पर जमुना रेल पुल का निर्माण एवं डिब्बे व इंजन जैसा सामान मुहैया करवाना ; और


    2.4 अफ्रीका में सहयोग , जैसे केन्या में छोटे व मध्यम आकार के उद्यमों (एसएमई) के विकास के लिए सेमीनार और केन्या में कैंसर अस्पताल विकसित करने जैसी स्वास्थ्य क्षेत्र की किसी सहयोगी परियोजना की संभावना की तलाश।


    3. दोनों देशों ने मानव संसाधन विकास , क्षमता निर्माण , स्वास्थ्य सेवा , आजीविका , जल , स्वच्छता एवं डिजिटल क्षेत्र में सहयोग बढ़ाने , और शिक्षा , स्वास्थ्य एवं अन्य सुविधाओं तक पहुंच मुहैया करवाने के लिए साथ काम करने , और अफ्रीका समेत हिंद-प्रशांत क्षेत्र के लोगों को उनकी विकास संभावनाओं का अहसास करवाने में सहयोग बढ़ाने के महत्व को स्वीकार किया।


    4. इसके अलावा , दोनों देश एक भारत-जापान कारोबार मंच स्थापित करने के लिए साथ काम करेंगे ताकि इस क्षेत्र में औद्योगिक नेटवर्क और औद्योगिक गलियारों को विकसित करने की दिशा में भारतीय और जापानी कारोबारों के बीच आदान-प्रदान को बढ़ाया जा सके। इस संदर्भ में दोनों देशों ने नेक्सी (निप्पॉन एक्सपोर्ट एंड इनवेस्टमेंट इंश्योरेंस) और ईसीजीसी के बीच समझौता पत्र का स्वागत किया जिसके इस क्षेत्र में ठोस भारत-जापान कारोबार परियोजनाओं के विकास को प्रोत्साहित करने का अनुमान है।


    5. भारत और जापान दोनों का मानना है कि हिंद-प्रशांत क्षेत्र में इनका विकास सहयोग इस क्षेत्र में एक न्यायसंगत , सकारात्मक और भविष्यगामी बदलाव की संभावना के ताले खोलने में योगदान दे सकता है और अफ्रीका के सामाजिक-आर्थिक विकास में मदद कर सकता है।


    भारत-जापान सहयोग ' एक्ट ईस्ट ' फोरम


    1. भारत का जो पूर्वोत्तर क्षेत्र है वो भारत की एक्ट ईस्ट नीति के प्रमुख हिस्सों में से एक है। ये क्षेत्र आसियान देशों से मजबूत पारंपरिक और ऐतिहासिक रिश्ते तो साझा करता ही है , साथ ही आसियान क्षेत्र में भारत को शुरुआत देने का उपकरण बनने की संभावना भी इसमें है। पूर्वोत्तर क्षेत्र के भीतर और पड़ोसी देशों के साथ कनेक्टिविटी को बढ़ाना इसकी क्षमता को भुनाने के लिए बहुत आवश्यक है और भारत व जापान के बीच के उस साझा सपने के सुस्पष्ट उदाहरण प्रस्तुत करता है जिसे दोनों देशों ने अपने विजन वक्तव्य में जाहिर किया है।


    2. पिछले साल स्थापित किए गए एक्ट ईस्ट मंच ने पूर्वोत्तर में भारत-जापान के सहयोग को आगे बढ़ाने के लिए उत्प्रेरक शक्ति की भूमिका निभाई है। इसकी दूसरी बैठक 8 अक्टूबर को आयोजित की गई जिसमें निम्नलिखित परिणाम निकलेः


    2.1 कार्यान्वयन में तेजी लाना:


    मेघालय पूर्वोत्तर कनेक्टिविटी


    चरण 1: तुरा-दालू (एनएच- 51)


    चरण 2: शिलांग-दावकी (एनएच- 40)


    मिजोरम पूर्वोत्तर कनेक्टिविटी


    चरण 1 व 2: आइज़ोल-टुइपांग (एनएच- 54)


    सिक्किम: जैव विविधता संरक्षण और वन प्रबंधन


    नागालैंड: वन संरक्षण आजीविका सुधार


    2.2 जापान और भारत ने इन चीजों के साथ आगे बढ़ने के लिए अपने इरादों की दोबारा पुष्टि की:


    एडीबी के सहयोग से गेलेफू-दालू गलियारे को पूरा करना


    जिसमें पूर्वोत्तर सड़क तंत्र कनेक्टिविटी सुधार परियोजना के तीसरे चरण में धुबरी/फुलबारी पुल परियोजना भी शामिल है , जो पूरी हुई तो ये भारत में सबसे लंबा नदी पुल होगा।


    मुख्य जिला सड़कों (एमडीआर) और अन्य जिला सड़कों (ओडीआर) को विकसित करने पर विचार जिसका सकारात्मक सामाजिक-आर्थिक असर होगा।


    " उमियम-उमत्रू चरण- 3 पनबिजली केंद्र की मरम्मत और आधुनिकीकरण के लिए परियोजना" को ओडीए ऋण


    त्रिपुरा में सतत वन प्रबंधन , और मेघालय में भी ऐसी ही एक परियोजना पर विचार।


    2.3 कौशल एवं व्यावसायिक पहलें:


    इस क्षेत्र में बांस जितनी महत्वपूर्ण भूमिका अदा करता है उसे देखते हुए "जापान-भारत पूर्वोत्तर बांस पहल" शुरू की जाएगी। पहली "पूर्वोत्तर बांस कार्यशाला" की सफलता को देखते हुए इस पहल के अंतर्गत बांस के औद्योगिक उपयोगों और बांस वन प्रबंधन पर भी काम किया जाएगा।


    भारत में 100 उच्च शिक्षा के संस्थानों में जापानी भाषा के सर्टिफिकेट कोर्स स्थापित करने की जो प्रतिबद्धता दोनों देशों के प्रधान मंत्रियों ने की थी उसी के एक हिस्से के तौर पर पूर्वोत्तर में जापानी भाषा की शिक्षा को प्रोत्साहित किया जाएगा। एक्ट ईस्ट मंच ने असम में कॉटन विश्वविद्यालय और गौहाटी विश्वविद्यालय , मेघालय में ईएफएलयू और नागालैंड राज्य में एनआईटी-एन द्वारा ऐसे पाठ्यक्रमों में जताई गई रुचि का स्वागत किया जिसके लिए जापान जापानी भाषा शिक्षक प्रशिक्षक केंद्र के माध्यम से उचित सहयोग मुहैया करवाने के लिए तैयार है। पूर्वोत्तर के राज्यों से ऐसे ही अन्य प्रस्तावों का स्वागत है।


    पूर्वोत्तर के उन देखभाल करने वालों के लिए जापानी भाषा समेत कौशल प्रशिक्षण को प्रोत्साहित करना जो टेक्नीकल इंटर्न ट्रेनिंग प्रोग्राम (टीआईटीपी) के अंतर्गत प्रशिक्षण लेने जापान जाते हैं जिससे एशिया स्वास्थ्य एवं कल्याण पहल के तहत दोनों देशों के बीच सहयोग को बढ़ाने में मदद मिलती है।


    2.4 आपदा प्रबंधन:


    पहाड़ी क्षेत्रों में राजमार्गों पर क्षमता विकास परियोजना के जरिए और पूर्वोत्तर क्षेत्र में लचीले बुनियादी ढांचों में जापान का योगदान


    आपदा जोखिम घटाने पर जापान-भारत कार्यशाला के जरिए ज्ञान साझा करना


    जीका (जापान अंतर्राष्ट्रीय सहयोग संस्था) ज्ञान सहयोग कार्यक्रम (समूह एवं क्षेत्र पर ध्यान) के बेहतर उपयोग की कोशिश ताकि पूर्वोत्तर के अधिकारियों के लिए उचित प्रशिक्षण अवसर प्रदान करवाए जा सकें।


    3. एक्ट ईस्ट मंच अपनी पहलों के अंतर्गत आने वाली परियोजनाओं की प्रगति की समीक्षा करेगा और भारत के पूर्वोत्तर क्षेत्र से संबंधित भविष्य के सहयोग पर आगे विचार करेगा।


    भारत-जापान आर्थिक और ओडीए सहयोग


    भारत के सामाजिक-आर्थिक विकास में जापान की आधिकारिक विकास सहायता (ओडीए) के महत्वपूर्ण योगदान को स्वीकार करते हुए भारत ने जापान के निरंतर सहयोग पर अपनी प्रशंसा जाहिर की जो दोनों देशों के बीच संबंधों का भी प्रतीक है। इस संबंध में भारत और जापान ने संतोष के साथ जापान के सहयोग की इस तरह से समीक्षा की:


    जापान का ओडीए ऋण


    सितंबर 2017 में भारत में हुए पिछले शिखर सम्मेलन के बाद इन परियोजनाओं को ओडीए ऋण प्रदान किया गया है:


    - बैंगलुरू जल आपूर्ति एवं सीवरेज परियोजना (चरण- 3) (1) ( कर्नाटक)


    - मुंबई मेट्रो लाइन- 3 परियोजना ( 2) ( महाराष्ट्र)


    - चेन्नई समुद्री जल विलवणीकरण संयंत्र के निर्माण के लिए परियोजना ( 1) ( तमिलनाडु)


    - हिमाचल प्रदेश वन पारिस्थितिकी तंत्र प्रबंधन एवं आजीविकाओं में सुधार के लिए परियोजना


    ( हिमाचल प्रदेश)


    - चेन्नई महानगरीय क्षेत्र में इंटेलिजेंट परिवहन व्यवस्थाएं इंस्टॉल करने के लिए परियोजना (तमिलनाडु)


    इस 13 दिन के सम्मेलन के दौरान मुंबई-अहमदाबाद हाई स्पीड रेल परियोजना ( 2) समेत इन निम्नलिखित परियोजनाओं के लिए दस्तावेजों के आदान-प्रदान का हस्ताक्षर समारोह आयोजित हुआ:


    - मुंबई-अहमदाबाद हाई स्पीड रेल ( 2) के निर्माण के लिए परियोजना (महाराष्ट्र और गुजरात)


    - उमियम-उमत्रू चरण- 3 पनबिजली केंद्र की मरम्मत और आधुनिकीकरण के लिए परियोजना (मेघालय)


    - दिल्ली मास रैपिड परिवहन व्यवस्था परियोजना (चरण- 3) (3) ( दिल्ली)


    - पूर्वोत्तर सड़क तंत्र कनेक्टिविटी सुधार परियोजना (चरण- 3) (1) [ असम में धुबरी और मेघालय में फुलबारी]


    - तुर्गा पंप ऊर्जा संग्रहण ( 1) के निर्माण के लिए परियोजना (पश्चिम बंगाल के पुरुलिया में)


    - चेन्नई परिधीय रिंग रोड (चरण- 1) के निर्माण के लिए परियोजना (तमिलनाडु)


    - त्रिपुरा में सतत जलग्रह वन प्रबंधन के लिए परियोजना (त्रिपुरा)


    इसके अलावा भारत ने उम्मीद जताई कि भारत में डेयरी विकास के लिए आधिकारिक विकास सहायता (ओडीए) जल्द ही प्रदान करवाई जाएगी। महाराष्ट्र के नागपुर में नाग नदी में प्रदूषण घटाने , मध्य प्रदेश में ग्रामीण जल आपूर्ति और मेघालय में समुदाय आधारित वन एवं जल लैंडस्केप प्रबंधन को लेकर प्रारंभिक सर्वेक्षण जल्द ही शुरू होंगे। भारत ने इस बात का स्वागत किया है कि जापान और भारत के संबंधित अधिकारियों ने सतत विकास लक्ष्यों (एसडीजी) के प्रोत्साहन के लिए ओडीए ऋण के माध्यम से सहयोग हेतु चर्चाएं शुरू कर दी हैं।


    वाराणसी सम्मेलन केंद्र


    दोनों ही पक्षों ने वाराणसी में अंतर्राष्ट्रीय सहयोग एवं सम्मेलन केंद्र के निर्माण के लिए परियोजना की प्रगति का स्वागत किया है जो कि जापान और भारत के बीच दोस्ती का प्रतीक माना जाता है। भारत ने जापान द्वारा मुहैया करवाई गई अतिरिक्त अऩुदान सहायता की सराहना की है।


    शहरी पर्यावरण और यातायात में भीड़-भाड़ कम करने के लिए अनुदान सहायता


    भारत ने दिसंबर 2017 में केंद्रीय बैंगलुरू में उन्नत यातायात सूचना एवं प्रबंधन व्यवस्था के कार्यान्वयन हेतु परियोजना को अनुदान सहायता देने के प्रावधान के लिए दस्तावेजों के आदान-प्रदान पर हस्ताक्षर के लिए भी जापान की प्रशंसा की।


    भारत-जापान रेल सहयोग


    मुंबई अहमदाबाद हाई स्पीड रेल


    भारत में कनेक्टिविटी के मामले में क्रांति लाने और हाई स्पीड रेल शुरू करने के लिए भारत और जापान मुंबई अहमदाबाद हाई स्पीड रेल (एमएएचएसआर) के निर्माण के लिए सहयोग कर रहे हैं। इस परियोजना का जितना महत्व है उसे देखते हुए एक उच्च स्तरीय संयुक्त समिति बैठक (जेसीएम) इसकी निगरानी कर रही है जिसकी सह-अध्यक्षता भारत की तरफ से नीति आयोग के उपाध्यक्ष डॉ. राजीव कुमार कर रहे हैं और जापान की तरफ से डॉ. हिरोतो इज़ूमी कर रहे हैं जो प्रधानमंत्री शिन्जो आबे के विशेष सलाहकार हैं।


    इस परियोजना को लेकर दिल्ली में 17 सितंबर 2018 को हुई आठवीं जेसीएम ने इस परियोजना की स्थिर प्रगति की पुष्टि की और इस बात पर सहमति जताई गई कि दोनों पक्ष इस परियोजना की निर्विघ्न सफलता को सुनिश्चित करने के लिए पारस्परिक प्रयास करना जारी रखेंगे। जापान के भूमि , बुनियादी ढांचा , परिवहन एवं पर्यटन मंत्री श्री कीइची इशी और भूमि , बुनियादी ढांचा , परिवहन एवं पर्यटन मामलों के संसदीय उप-मंत्री श्री मासातोशी अकीमोतो ने दिसंबर 2017 और मई 2018 में भारत का दौरा किया। दौरा करने का उनका कारण ये हाई स्पीड रेल परियोजना थी और इसमें स्टेशन एरिया के विकास का काम, जैसे स्टेशन की ओर जाने वाली सड़कें , स्टेशन प्लाजा और बहुआयामी एकीकरण योजना आदि शामिल थे।


    इस शिखर सम्मेलन बैठक के दौरान हाई स्पीड रेल परियोजना के लिए जापान के ओडीए ऋण के दूसरे भाग के ऋण समझौते और दस्तावेज़ों के आदान-प्रदान पर हस्ताक्षर किए गए। इससे पहले सितंबर 2018 में जीका (जापान अंतर्राष्ट्रीय सहयोग संस्था) का मूल्यांकन मिशन समाप्त हो गया था और 28 सितंबर 2018 को जीका और भारत के आर्थिक कार्य विभाग के बीच जापान के ओडीए ऋण की पहली किश्त के लिए ऋण समझौते पर हस्ताक्षर हुए थे।


    मौजूदा स्थिति: नेशनल हाई स्पीड रेल कॉर्पोरेशन लिमिटेड (एनएचएसआरसीएल) इस परियोजना की कार्यान्वयन संस्था है। इस परियोजना के लिए अंतिम स्थान सर्वेक्षण पूरा किया जा चुका है। अंतिम पंक्तियोजना के आधार पर सभी भूमि के नीचे और भूमि के ऊपर की जगहों की पहचान की जा चुकी है। मुंबई और अहमदाबाद के बीच भूमि अधिग्रहण की प्रक्रिया शुरू हो चुकी है जिसे दिसंबर 2018 तक पूरा करने का लक्ष्य रखा गया है। कुल 487 किलोमीटर में से 328 किलोमीटर का संयुक्त मापन सर्वेक्षण पूरा किया जा चुका है। हाई स्पीड रेल प्रशिक्षण संस्थान समेत इस पूरी परियोजना को 26 ठेका पैकेजों में विभाजित किया गया है जिनमें से 4 ठेका पैकेज दे भी दिए गए हैं। एक बुद्धिमान व स्थायी एकीकृत परिवहन नेटवर्क को बनाने के लिए बहुत जरूरी अंग ' मल्टीमॉडल ट्रांसपोर्ट इंटीग्रेशन प्लान ' यानी बहुआयामी परिवहन एकीकरण योजना भी सभी 12 स्टेशनों के लिए चल रही है। जीका द्वारा रेल मंत्रालय , नेशनल हाई स्पीड रेल कॉर्पोरेशन लिमिटेड और जापानी सलाहकारों के संयुक्त उद्यम के साथ सामान्य परामर्श के लिए ज्ञापन पर हस्ताक्षर किए जा चुके हैं और इस परियोजना की यात्रा में ये एक बहुत महत्वपूर्ण विकास है।


    पश्चिमी डेडिकेटेड फ्रेट कॉरिडोर (डीएफसी)


    मुंबई-दिल्ली यातायात में भीड़ व जाम को घटाने के लिए संकल्पित जवाहरलाल नेहरू पोर्ट टर्निमल से लेकर दादरी तक 1,522 किलोमीटर लंबाई के इस पश्चिमी डीएफसी को भी जीका के वित्त द्वारा ही पूरा किया जा रहा है।


    मौजूदा स्थिति: डीएफसी ने सिविल पैकेजों में 48 फीसदी की भौतिक प्रगति हासिल कर ली है और 802 किलोमीटर के लिए ट्रैक बिछाने का काम भी पूरा किया जा चुका है। करीब 99 फीसदी भूमि अधिग्रहण किया जा चुका है और 33,130 करोड़ रुपये की निविदाएं दी जा चुकी हैं। डीएफसी के 190 किलोमीटर लंबे अटेली-फुलेरा खंड पर 15 अगस्त 2018 को भारतीय रेलवे की एक मालवाहक गाड़ी का पूर्व परीक्षण सफलतापूर्वक संचालित किया जा चुका है जो मुंबई से राष्ट्रीय राजधानी क्षेत्र (एनसीआर) के बीच उत्तर पश्चिम रेलवे के जयपुर मंडल में आता है और इसके साथ इस बेहद परिवर्तनकारी परियोजना में एक महत्वपूर्ण मील का पत्थर दर्ज हुआ।


    भविष्य में सहयोग


     1. मेक इन इंडिया: मुंबई अहमदाबाद हाई स्पीड रेल परियोजना में मेक इन इंडिया के लक्ष्यों को सच कर दिखाने के लिए एक कार्य दल बनाया गया जिसमें डीआईपीपी , जापानी दूतावास , एनएचएसआरसीएल , एमएलआईटी और एमईटीआई शामिल थे। इसकी सिफारिशों को चार उप-समूहों के लिए मंजूर कर दिया गया है , जो हैं - सिविल कार्य , ट्रैक कार्य , इलेक्ट्रिकल कार्य (सिग्नल व दूरसंचार समेत) और रोलिंग स्टॉक (डिब्बे व इंजन)। कुल 24 ट्रेन सेटों में से छह का निर्माण मेक इन इंडिया के अंतर्गत किया जाएगा।


     1. प्रशिक्षण: जीका के माध्यम से मिले जापानी ओडीए ऋण का उपयोग करते हुए वडोदरा में भारतीय रेल की राष्ट्रीय अकादमी के कैंपस में एक नया हाई-स्पीड रेल प्रशिक्षण संस्थान बनाया जा रहा है। कुल तीन में से दो ठेके दिए जा चुके हैं। प्रशिक्षण संस्थान के लिए पिछली संविदा जुलाई 2018 में आमंत्रित की गई थी और इसके दिसंबर 2018 तक तय हो जाने का अनुमान है। प्रशिक्षण संस्थान के निर्माण का काम शुरू हो चुका है और इसके दिसंबर 2020 तक खुल जाने की योजना है। इस बेहद महत्वपूर्ण हाई स्पीड रेल परियोजना के संचालन के लिए पर्याप्त मानव संसाधनों की उपलब्धता हेतू सातवीं जेसीएम के दौरान साल 2018 और 2019 के लिए रेल मंत्रालय के 480 और एनएचएसआरसीएल के 120 अधिकारियों के प्रशिक्षण पर सहमति दी गई। अब तक हाई स्पीड रेल प्रौद्योगिकी को लेकर 2017-18 में जापान में भारतीय रेलवे के 287 युवा अधिकारी प्रशिक्षण से गुजर चुके हैं। जापान की सरकार ने भारतीय रेलवे के सेवारत अधिकारियों के लिए जापान के विश्वविद्यालयों में मास्टर डिग्री कोर्स में प्रति वर्ष 20 सीटों की पेशकश की है। मौजूदा समय में जापान के विभिन्न विश्वविद्यालयों में 17 ऐसे अधिकारी इस मास्टर्स डिग्री की पढ़ाई कर रहे हैं और साल 2019 के लिए 20 सीटों के लिए आवेदन आमंत्रित किए गए हैं।


     1. बुनियादी ढांचे का उन्नयन और तकनीकी सहयोग: रेल में सुरक्षा सुनिश्चित करने के भारत सरकार के नए सिरे से केंद्रित ध्यान की वजह से भारत इस क्षेत्र की सर्वोत्कृष्ट प्रथाओं के अध्ययन के लिए जापान के साथ सहयोग कर रहा है। जीका के तकनीकी सहयोग के अंतर्गत जापान से सुरक्षा विशेषज्ञों के एक दल ने भारतीय रेलवे का दौरा किया ताकि यहां रेल वेल्डिंग के निष्पादन कार्य और सुरक्षा प्रबंधन के स्तर की जांच कर सके। "रेल सुरक्षा पर क्षमता विकास के लिए इस परियोजना" को तकनीकी सहयोग के अंतर्गत लिया जाएगा ताकि सुरक्षा में सुधार करने के लिए रोलिंग स्टॉक के रख-रखाव एवं रेल वेल्डिंग तकनीक समेत ट्रैक की देख-रेख पर रेलवे नेटवर्क की सुरक्षा के संबंध में डेडिकेटेड फ्रेट कॉरिडोर कॉरपोरेशन ऑफ इंडिया लिमिटेड और भारतीय रेलवे की क्षमताओं को विकसित किया जा सके।


    " मेक इन इंडिया" में भारत-जापान सहयोग


    इस साल जुलाई में गुजरात के अहमदाबाद में जेट्रो के कारोबार सहयोग केंद्र (बीएससी) के खुलने और जापान के अर्थव्यवस्था , व्यापार व उद्योग मंत्रालय (एमईटीआई) व भारत के औद्योगिक नीति एवं संवर्धन विभाग (डीआईपीपी) के बीच सितंबर 2017 में तय हुई "जापान-भारत निवेश संवर्धन रूपरेखा" के आधार पर भारत और जापान में कई निवेश प्रोत्साहन सम्मेलन आयोजित किए गए।


    करीब 60 जापानी कंपनियों द्वारा प्रस्तावित निजी क्षेत्र की निवेश परियोजनाएं 29 अक्टूबर 2018 को प्रधानमंत्री नरेंद्र मोदी के समक्ष प्रदर्शित की गईं जिन्हें इनवेस्ट इंडिया और जेट्रो द्वारा आगे बढ़ाया जाएगा। इन परियोजनाओं में ऑटोमोबाइल , स्टील , इलेक्ट्रॉनिक्स , इंटरनेट ऑफ थिंग्स , आर्टिफिशियल इंटेलिजेंस , केमिकल , फूड प्रोसेसिंग आदि कई ऐसे क्षेत्र शामिल हैं जो "मेक इन इंडिया" को बहुत अधिक बल प्रदान करते हैं। इस संबंध में करीब 280 अरब जापानी येन तक का निवेश होने का अनुमान है जिसके साथ भारत में 29,000 से भी ज्यादा अतिरिक्त नौकरियों का निर्माण शामिल है।


    जापानी औद्योगिक उपनगरों (जेआईटी) के संबंध में एमईटीआई और डीआईपीपी ने इन उपनगरों के प्रोत्साहन के लिए प्रमुख उपलब्धियों और कार्यान्वित की गई कार्रवाइयों पर प्रगति रिपोर्ट का आदान-प्रदान किया जिनमें बुनियादी ढांचा विकास , प्रचार गतिविधियां , वित्तीय प्रोत्साहन , कारोबार करने में आसानी में सुधार और मानव संसाधन विकास करना शामिल था।


    एक नई पहल के तौर पर एमईटीआई और डीआईपीपी ने भारत में और उससे बाहर की सर्वोत्तम प्रथाओं और इसकी क्षमता निर्माण के आधार पर केंद्र और राज्य सरकारों में प्रशासनिक प्रक्रियाओं को सरल व कारगर बनाने के लिए "उन्नत आदर्श एकल खिड़की" के विकास में सहयोग करने का फैसला लिया जिससे भारत में कारोबार में करने आसानी को प्रोत्साहित करने के भारत के प्रयास को गति मिलेगी।


    इस कारोबारी वातावरण के सुधार में और अधिक योगदान दे रही है दिल्ली-मुंबई औद्योगिक गलियारे (डीएमआईसी) की "लॉजिस्टिक्स डाटा बैंक परियोजना" जो बंदरगाह/अंतर्देशीय इकाई पर आरएफआईडी टैग का इस्तेमाल करके अंतर्राष्ट्रीय समुद्री कंटेनर परिवहन की कल्पना करते हुए लॉजिस्टिक्स व आपूर्ति श्रंखला में योगदान देती है।


    कौशल विकास में भारत-जापान सहयोग


    10 वर्षों में 30,000 लोगों को प्रशिक्षण देते हुए भारत में विनिर्माण क्षेत्र का आधार बढ़ाने के लिए एक सक्षमकारी रूपरेखा प्रदान करने हेतु साल 2016 में कौशल विकास एवं उद्यमिता मंत्रालय (एमएसडीई) और अर्थव्यवस्था व्यापार एवं उद्योग मंत्रालय (एमईटीआई) ने विनिर्माण कौशल हस्तांतरण संवर्धन कार्यक्रम के एक सहयोग ज्ञापन (एमओसी) पर हस्ताक्षर किए जिससे "स्किल इंडिया" और "मेक इन इंडिया" जैसी प्रमुख पहलों में योगदान मिला। इस सहयोग ज्ञापन के अंतर्गत भारत में जापान की कंपनियां जापान भारत विनिर्माण संस्थान (जेआईएम) और जापानी संपन्न पाठ्यक्रम (जेईसी) की स्थापना के माध्यम से कौशल विकास में हिस्सा ले रही हैं।


    जेआईएम पहले से ही स्थापित किए जा चुके हैं ताकि काइज़ेन और 5 एस जैसी प्रमुख कार्यकारी प्रणालियों और जापानी स्टाइल वाली विनिर्माण प्रक्रियाओं में भविष्य के शॉप फ्लोर लीडरों को प्रशिक्षित किया जा सके। सुजूकी (गुजरात) , डाईकिन (राजस्थान) , यामाहा (तमिलनाडु) , टोयोटा और हिताची (कर्नाटक) इन पांच जापानी कंपनियों ने 2017 में जेआईएम स्थापित करने में पहल की। वर्ष 2018 में आरेस्टी ने बावल (हरियाणा) में , टोयोटा सुशो ने मंडल (गुजरात) और टेरूमो ने तिरुवनंतपुरम (केरल) में अपना जेआईएम स्थापित किया।


    विनिर्माण क्षेत्र में मध्यम प्रबंधन इंजीनियरों के प्रशिक्षण के लिए चुनिंदा इंजीनियरिंग कॉलेजों में जापानी संपन्न कार्यक्रमों (जेईसी) की शुरुआत की जा चुकी है। मेइडेंशा कॉरपोरेशन ने 2017 में पहला जेईसी स्थापित किया था जो विद्युत परिवर्तन एवं उत्पादन के बारे में था , उसके बाद मित्शुबिशी इलेक्ट्रिक ने 2018 में भारत भर के कई इंजीनियरिंग कॉलेजों में कारखाना स्वचालन पाठ्यक्रम स्थापित किया है।


    भारत सरकार के कौशल विकास एवं उद्यमिता मंत्रालय ने जापान के विदेशी मामलों के मंत्रालय , न्याय मंत्रालय और स्वास्थ्य , श्रम एवं कल्याण मंत्रालय के साथ अक्टूबर 2017 में टेक्नीकल इंटर्न ट्रेनिंग प्रोग्राम (टीआईटीपी) के लिए सहयोग ज्ञापन पर हस्ताक्षर किए जिससे जापान के संशोधित टेक्नीकल इंटर्न ट्रेनिंग कानून के अंतर्गत टीआईटीपी के उचित रूप से कार्यान्वयन हेतु द्विपक्षीय सहयोग के लिए एक सक्षम रूपरेखा बनाई जा सकी। भारत ने मार्च 2018 में उन 23 सेंडिंग संगठनों को आधिकारिक मान्यता देने का पहला चरण पूरा कर लिया जिन्हें टीआईटीपी पर सहयोग ज्ञापन के अंतर्गत प्रशिक्षुओं को स्वीकार करने के लिए जापान के तकनीकी प्रशिक्षु प्रशिक्षण संगठन (ओटीआईटी) द्वारा मान्यता मिली हुई है। जुलाई से सितंबर 2018 तक एक मान्यता प्राप्त सेंडिंग संगठन सीआईआई द्वारा प्रशिक्षित 15 प्रशिक्षुओं के पहले समूह को टीआईटीपी रूपरेखा के अंतर्गत एक जापानी कंपनी में नौकरी पर प्रशिक्षित किए जाने के लिए स्वीकार कर लिया गया है। अब तक टीआईटीपी के अंतर्गत भारत से 17 तकनीकी प्रशिक्षु जापान में प्रवेश कर चुके हैं।


    फरवरी 2018 में नई दिल्ली में टीआईटीपी पर कार्यशाला हो या सितंबर 2018 में नागोया में टीआईटीपी पर एक भारत सम्मेलन , ऐसे आगे बढ़कर किए जाने वाले कार्यक्रम एमएसडीई , राष्ट्रीय कौशल विकास निगम और जापान अंतर्राष्ट्रीय प्रशिक्षण सहयोग संगठन (जिटको) द्वारा आयोजित किए गए हैं ताकि जापानी जरूरतों की पूर्ति करने वाले कुशल प्रशिक्षुओं को मुहैया करवाने में भारत की ताकत का प्रदर्शन किया जा सके और टीआईटीपी में अवसरों को लेकर भारत में प्रासंगिक साझेदारों को संवेदनशील बनाया जा सके।


    भविष्य में सहयोग


     1. भारत में जेआईएम/जेईसी के माध्यम से जापान और भारत कौशल विकास पर अपने प्रयास करना जारी रखेंगे जिससे "स्किल इंडिया" और "मेक इन इंडिया" में और अधिक योगदान होगा।


     1. जापान और भारत जापानी भाषा जैसे कौशल प्रशिक्षण को प्रोत्साहन देंगे जिसमें पूर्वोत्तर के वो देखभाल करने वाले भी शामिल है जो टीआईटीपी के अंतर्गत प्रशिक्षण के लिए जापान जाते हैं जिससे एशिया स्वास्थ्य एवं कल्याण पहल के अंतर्गत दोनों देशों के बीच सहयोग को बढ़ाने में योगदान मिलता है।


    डिजिटल साझेदारी पर भारत-जापान सहयोग


    प्रौद्योगिकी के इस युग में साथ में आगे की छलांग लेने और "रहने की आसानी" (ईज़ ऑफ लिविंग) को प्रोत्साहित करने के लिए जापान की "सोसायटी 5.0" व भारत के "डिजिटल इंडिया" , " स्मार्ट सिटी" , " स्टार्ट अप इंडिया" जैसे प्रमुख कार्यक्रमों के बीच सहक्रियाओं व समपूरकताओं को भुनाने के लिए , दोनों देश आर्टिफिशियल इंटेलिजेंस और इंटरनेट ऑफ थिंग्स जैसी अगली पीढ़ी की प्रौद्योगिकियों के क्षेत्र में सहयोग करेंगे। इस संबंध में जापान के अर्थव्यवस्था , व्यापार एवं उद्योग मंत्रालय (एमईटीआई) और भारत के इलेक्ट्रॉनिकी एवं सूचना प्रौद्योगिकी मंत्रालय (एमईआईटीवाई) ने 2018 तक संयुक्त कार्यकारी समूह (जेडब्ल्यूजी) की छह दौर की बैठकें कर ली हैं। भारत के संचार मंत्रालय और जापान के संचार एवं आंतरिक मामलों के मंत्रालय ने 2018 में भारत-जापान जेडब्ल्यूजी की पांचवीं बैठक के तहत सूचना एवं संचार प्रौद्योगिकी (आईसीटी) क्षेत्र में सहयोग पर संयुक्त मिनटों पर हस्ताक्षर किए।


    इस संदर्भ में दोनों देशों के प्रधानमंत्रियों ने एक समग्र "भारत-जापान डिजिटल साझेदारी" (आई-जेडीपी) का स्वागत किया जिस पर एमईआईटीवाई भारत और एमईटीआई जापान के बीच सहयोग ज्ञापन के तौर पर हस्ताक्षर किए गए थे ताकि सहयोग के मौजूदा क्षेत्रों को आगे बढ़ाया जा सके और साथ ही आईसीटी जैसी नई पहलों में अवसरों को टटोला जा सके जिसमें "डिजिटल प्रौद्योगिकियों" पर विशेष जोर हो और साथ ही भारत-जापान "स्टार्ट-अप हब" के दायरे को विस्तार दिया जा सके।


    भारत और जापान के बीच स्टार्ट अप हब: एक भारत-जापान स्टार्ट-अप हब बनाने के लिए भारत-जापान वार्षिक शिखर सम्मेलन 2017 में संयुक्त वक्तव्य के दौरान की दोनों देशों के प्रधानमंत्रियों द्वारा की गई प्रतिबद्धता को साकार करने के लिए दोनों पक्षों ने इस साल मई में एमईटीआई मंत्री सेको की भारत यात्रा के दौरान जापान-भारत स्टार्टअप पहल के संयुक्त वक्तव्य पर हस्ताक्षर किए। इसमें बैंगलुरू के जेट्रो में स्थित एक स्टार्टअप हब की स्थापना करना भी शामिल था जो संबंधित स्टार्टअपों और कंपनियों के बीच अधिक सहयोग के लिए जुड़ाव का काम कर सके, जैसे संभावित जापानी निवेशकों और जापानी बाजार के लिए चुनिंदा भारतीय स्टार्ट-अपों की पहचान करने का काम। इसके अलावा इनवेस्ट इंडिया द्वारा स्थापित किए गए जापान-भारत स्टार्टअप हब का ऑनलाइन मंच भी यही कार्य करेगा।


    प्रतिभा सुविधा: दोनों देशों के बीच उद्योगों में प्रतिस्पर्धा और अऩुभव में तालमेल बैठाने के लिए भारत और जापान के बीच प्रतिभाओं का आदान प्रदान बहुत जरूरी है। इसे साकार करने के लिए आई-जेडीपी उन तंत्रों को शुरू करेगी और विस्तार देगी जो प्रशिक्षण अवसर व इंटर्नशिप कार्यक्रम मुहैया करवाने , रोजगार मेले (जापान करियर फेयर) आयोजित करवाने , बहुत ऊंची कुशलता वाले भारतीय पेशेवरों (जैसे जापानी "ग्रीन कार्ड" और बेहद उच्च कुशलता वाला पेशेवर वीज़ा) के लिए स्टार्ट-अप कार्यक्रम शुरू करवाने , जेईसी पाठ्यक्रमों को आईटी और इलेक्ट्रॉनिकी कंपनियों तक फैलाने के लिए पहले से बने हुए हैं।


    अनुसंधान एवं विकास में सहयोग: भारत में आर्टिफिशियल इंटेलिजेंस के लिए राष्ट्रीय कार्यक्रम कर रहे नीति आयोग और "सोसायटी 5.0" के अंतर्गत उभरती हुई प्रौद्योगिकियों को प्रोत्साहित करने पर केंद्रित एमईटीआई के बीच संपर्कों को आगे बढ़ाने के लिए भारत और जापान ने नीति आयोग और एमईटीआई के बीच आर्टिफिशियल इंटेलिजेंस को लेकर बहुत महत्वपूर्ण आशय कथन पर हस्ताक्षर किए। इसमें विशेष संस्थागत सहयोग के लिए संभावनाएं तलाशने का प्रावधान भी शामिल था जैसे जापान के राष्ट्रीय औद्योगिक विज्ञान व प्रौद्योगिकी संस्थान के आर्टिफिशियल इंटेलिजेंस अनुसंधान केंद्र और भारत में आईआईटी हैदराबाद के बीच सहयोग।


    आईसीटी क्षेत्र में सुरक्षा आयामों वाली परियोजनाएं: इस साझेदारी के अंतर्गत एक उन्नत और सुरक्षित प्रौद्योगिकी की जरूरत को महसूस करते हुए भारत और जापान भविष्य के नेटवर्कों के डिजिटल ढांचे की सुरक्षा के क्षेत्र और दूरसंचार सुरक्षा के लिए रूपरेखा वगैरह में सहयोग करने पर विचार करेंगे। दोनों देशों के नेताओं ने भारत संचार निगम लिमिटेड (बीएसएनएल) और जापान की एनईसी द्वारा चेन्नई और अंडमान द्वीप को जोड़ने के लिए समुद्री ऑप्टिकल फाइबर केबल बिछाने की शुरुआत का स्वागत किया और दोनों पक्ष अपने कूटनीतिक महत्व को देखते हुए समुद्री केबल परियोजनाओं के विकास में आगे सहयोग करेंगे।


    इलेक्ट्रॉनिकी पारिस्थितिकी तंत्र: भारत और जापान अपने दोनों पक्षों के बीच इलेक्ट्रॉनिकी विनिर्माण पर एक साझेदारी तंत्र स्थापित करेंगे जिसमें लॉन्ग टेल मार्केट के लिए इलेक्ट्रॉनिक्स सिस्टम डिजाइन , संबंधित सॉफ्टवेयर प्रौद्योगिकियों और इलेक्ट्रॉनिक्स विनिर्माण में भारतीय और जापानी कंपनियों के बीच सहयोग शामिल होगा।


    डिजिटल कॉरपोरेट साझेदारी: भारत और जापान एक जैसे आयोजनों और कारोबारी मिशन भेजने जैसी पहलों के माध्यम से सूचना प्रौद्योगिकी के क्षेत्र में दोनों देशों के बीच कॉरपोरेट और कारोबारी जुड़ावों को प्रोत्साहित करने को लक्ष्य बनाएंगे। इसी सिलसिले में दूरसंचार क्षेत्र में सहयोग को लेकर भारत के संचार मंत्रालय के अंतर्गत आने वाली सार्वजनिक क्षेत्र की उपक्रम बीएसएनएल और जापान की एनटीटी-एटी ने समझौता ज्ञापन पर हस्ताक्षर किए। भारत की तरफ से नेशनल एसोसिएशन ऑफ सॉफ्टवेयर एंड सर्विसेज़ कंपनीज़ (नासकॉम) और हिरोशिमा प्रांत की सरकार ने जापान में पहला "आईटी गलियारा" स्थापित किया है ताकि "सॉफ्टवेयर पक्ष पर भारतीय पारिस्थितिकी तंत्र और हार्डवेयर पक्ष पर जापानी पारिस्थितिकी तंत्र की मजबूतियों का फायदा उठाते हुए वैश्विक बाजारों के लिए सह-रचना" कर सकें।


    भारत और जापान के बीच कृषि , खाद्य प्रसंस्करण , खाद्य सुरक्षा , वानिकी और मत्‍स्‍य पालन को लेकर सहयोग


    क: कृषि


    1. जापान के कृषि , वानिकी एवं मत्स्यपालन मंत्रालय (एमएएफएफ) और भारत के कृषि एवं किसान कल्याण मंत्रालय (एमओएएफडबल्यू) के बीच सहयोग ज्ञापन (एमओसी) पर आधारित संयुक्त कार्यकारी समूह


     1. 11 नवंबर 2016 को एमओसी पर हस्ताक्षर (जब प्रधानमंत्री मोदी ने जापान की यात्रा की थी)


     1. पहली संयुक्त कार्यकारी समूह की बैठक 6 नवंबर 2017 को हुई (विश्व खाद्य भारत के बाद)


    क. सहयोग के तीन क्षेत्रों की पहचान की:


    क) कृषि उत्पादकता


    ख) खाद्य प्रसंस्करण


    ग) मत्स्यपालन


     1. " कृषि और मत्स्यपालन के क्षेत्र में जापान द्वारा भारत में निवेश प्रोत्साहन के लिए कार्यक्रम"


    पहली जेडब्ल्यूजी में हुई चर्चा के आधार पर जापान के कृषि , वानिकी एवं मत्स्यपालन मंत्रालय (एमएएफएफ) और भारत के कृषि एवं किसान कल्याण मंत्रालय (एमओएएफडबल्यू) ने कृषि और मत्स्यपालन को लेकर भारत में निवेश को प्रोत्साहित करने के तरीके पर विचार किया , और 29 अक्टूबर 2018 को "कृषि और मत्स्यपालन के क्षेत्र में जापान द्वारा भारत में निवेश प्रोत्साहन के लिए कार्यक्रम" पर हस्ताक्षर किए।


     1. जापान-भारत खाद्य कारोबार परिषद् के समर्थन वाली आईएसई फूड की तेलंगाना महा परियोजना इस कार्यक्रम के लिए पहले निवेश मामले के तौर पर पंजीकृत की गई।


    2. भारत-जापान उत्कृष्ट कृषि केंद्र


    - एमएएफएफ और एमओएएफडबल्यू ने चर्चा की कि कैसे जापानी प्रौद्योगिकियों का उपयोग करते हुए जापान भारत की कृषि उत्पादकता को सुधारने में योगदान दे सकता है।


    - एक विचार भारत-जापान उत्कृष्ट कृषि केंद्र खोलने का भी है जहां जापानी प्रौद्योगिकियां प्रदर्शित की जा सकें , फैलाई जा सकें और इन प्रौद्योगिकियों से पैदा हुए उत्पाद बेचे जा सकें।


    3. अनुसंधान सहयोग


     1. कृषि विज्ञान के लिए जापान अंतर्राष्ट्रीय अनुसंधान केंद्र (जेआईआरसीएएस) और भारतीय कृषि अनुसंधान परिषद् (आईसीएआर) के बीच 9 फरवरी 2018 को संयुक्त अनुसंधान के लिए समझौता ज्ञापन।


     1. पहली शुरुआती बैठक करनाल में 15 जून 2018 को रखी गई जहां दो चीजों पर सहयोग के लिए चर्चा हुई। एक , स्थिर कृषि उत्पादन के लिए नमक-प्रभावित क्षेत्रों में कम कीमत की उपसतह जल निकासी और सिंचाई प्रौद्योगिकी के विकास और दूसरा , क्षेत्रीय स्तर पर अपनाई हुई नमक को बर्दाश्त करने वाली फसल के विकास में सहयोग।


    ख: खाद्य प्रसंस्करण


    1. विश्व खाद्य भारत 2017


    जापान ने एक साझेदार देश के तौर पर विश्व खाद्य भारत 2017 में हिस्सा लिया और जापान के कृषि , वानिकी एवं मत्स्यपालन राज्य मंत्री श्री तानीआई ने जापानी प्रतिनिधिमंडल का नेतृत्व किया। इस कार्यक्रम में करीब 60 जापानी कंपनियों ने हिस्सा लिया।


    2. एमएएफएफ और एमओएफपीआई के बीच सहयोग ज्ञापन


    जापान और भारत के दोनों नेताओं की उपस्थिति में 29 अक्टूबर 2018 को एमएएफएफ और एमओएफपीआई के बीच सहयोग ज्ञापन पर हस्ताक्षर किए गए।


    3. एमओएफपीआई और जापानी कंपनियों के बीच समझौता ज्ञापन


     1. भारत के खाद्य प्रसंस्करण उद्योग मंत्रालय और जापानी कंपनी आईएसई फूड के बीच 13 मार्च 2018 को पहले समझौता ज्ञापन पर हस्ताक्षर।


     1. एमओएफपीआई और जापानी कंपनियों (कागोमे और निसान स्टील) के बीच 29 अक्टूबर 2018 को समझौता ज्ञापनों पर हस्ताक्षर।


    4. जापान में भारतीय बाजार के अध्ययन के लिए खाद्य कंपनियों का संघ


     1. एमएएफएफ वैश्विक खाद्य मूल्य श्रंखला (जीएफवीसी) के विकास को प्रोत्साहित कर रही है और मार्च 2018 में इसने जीएफवीसी के प्रोत्साहन के लिए सार्वजनिक-निजी परिषद् की भारतीय उप-समिति को आयोजित किया। करीब 400 कंपनियां इस परिषद् की सदस्य हैं।


     1. जापान भारत खाद्य कारोबार परिषद् मई 2018 में शुरू की गई।


    ग: खाद्य सुरक्षा


    जापानी सरकार और एफएसएसएआई के बीच सहयोग ज्ञापन


    भारतीय खाद्य संरक्षा एवं मानक प्राधिकरण (एफएसएसएआई) और जापान के एमएएफएफ , खाद्य सुरक्षा आयोग , खाद्य मामलों की संस्था , स्वास्थ्य , श्रम व कल्याण मंत्रालय के बीच 29 अक्टूबर 2018 को सहयोग ज्ञापन पर हस्ताक्षर।


    घ: वानिकी


    एमएएफएफ और पर्यावरण , वन एवं जलवायु परिवर्तन मंत्रालय (एमओईएफएंडसीसी) के बीच सहयोग ज्ञापन पर आधारित संयुक्त कार्यकारी समूह


     1. जापान के एमएएफएफ और भारत के पर्यावरण , वन एवं जलवायु परिवर्तन मंत्रालय के बीच 11 दिसंबर 2015 को सहयोग ज्ञापन पर हस्ताक्षर किए गए।


    सहयोग के लिए सात क्षेत्रों की पहचान की गई

      * मानव संसाधन विकास और प्रशिक्षण संस्थानों के बीच संस्थागत आदान-प्रदान
      * सतत वन प्रबंधन
      * वन संरक्षण में वृद्धि और वन आपदा रोकथाम
      * जैव-विविधता का संरक्षण
      * वन संस्थानों का प्रभावी उपयोग
      * जंगल , वानिकी और प्रौद्योगिकियों पर प्रासंगिक नीतियों में वृद्धि
      * वानिकी क्षेत्र में अनुसंधान और विकास

     1. 23 जुलाई 2018 को तीसरी जेडब्ल्यूजी के दौरान 2018 से 2022 के बीच "भारत-जापान जंगल एवं वानिकी सहयोग के लिए रूपरेखा" पर सहमति बनी।


    ङ. मत्स्यपालन


    (1) मानव उपभोग के लिए भारत को मछली और मत्स्य उत्पादों का जो निर्यात किया जाता है उसके लिए स्वच्छता प्रमाण पत्र पर मार्च 2018 में सहमति बनी।


    (2) जापान से भारत में निर्यात के लिए प्रॉन फीड / श्रिम्प फीड / फिश फीड के सर्टिफिकेट पर अक्टूबर 2018 में सहमति बनी।


    च: एमएएफएफ और राज्य सरकारों के बीच सहयोग , और निजी कंपनियों द्वारा कुछ गतिविधियां


    (1) आंध्र प्रदेश राज्य


    (क) जापान की एमएएफएफ और आंध्र प्रदेश राज्य के बीच 30 जुलाई 2016 को कृषि एवं खाद्य सुरक्षा उद्योग के क्षेत्र में सहयोग ज्ञापन पर हस्ताक्षर किए गए।


    (ख) एमएएफएफ और आंध्र प्रदेश राज्य के बीच 25 फरवरी 2018 को मास्टर प्लान डिजाइन करने को लेकर सहयोग ज्ञापन पर हस्ताक्षर किए गए।

      * आंध्र प्रदेश में कोल्ड चेन पर मास्टर प्लान बनाने के अध्ययन की शुरुआत जुलाई 2018 को हो गई।

    (2) महाराष्ट्र राज्य


    (क) एमएएफएफ और महाराष्ट्र राज्य के बीच 29 अक्टूबर 2018 को सहयोग ज्ञापन पर हस्ताक्षर किए गए।


    (3) उत्तर प्रदेश राज्य


    (क) एमएएफएफ और उत्तर प्रदेश राज्य के बीच 26 अक्टूबर 2018 को सहयोग ज्ञापन पर हस्ताक्षर किए गए।


    छ. जापान अंतर्राष्ट्रीय सहयोग संस्था (जीका)


    (1) जीका और वित्त मंत्रालय के बीच "आंध्र प्रदेश सिंचाई एवं आजीविका सुधार परियोजना (चरण 2)" को लेकर 13 दिसंबर 2017 को सहमति पत्र पर हस्ताक्षर किए गए।


    (2) जीका और भारतीय दूतावास के बीच "हिमाचल प्रदेश वन पारिस्थितिकी तंत्र प्रबंधन एवं आजीविका सुधार परियोजना" पर 29 मार्च 2018 को सहमति पत्र पर हस्ताक्षर किए गए।


    (3) " सहकारी समितियों के माध्यम से डेयरी क्षेत्र में आजीविका सुधार परियोजना" के लिए जीका ने जुलाई 2018 में प्रारंभिक सर्वेक्षण शुरू कर दिया।


    भारत-जापान सुरक्षा और रक्षा सहयोग


    भारत-जापान के बीच 2008 में सुरक्षा सहयोग पर संयुक्त घोषणापत्र के ऐलान के बाद से पिछले एक दशक में साझी सुरक्षा की तरफ संयुक्त प्रयासों को बढ़ावा देने के मामले में भारत और जापान ने महत्वपूर्ण प्रगति की है। दोनों देशों की स्थापित तंत्रों के माध्यम से अपने द्विपक्षीय सुरक्षा और रक्षा सहयोग को और अधिक गहरा करने की इच्छा है। इन स्थापित तंत्रों में रक्षा मंत्री स्तरीय वार्षिक संवाद , रक्षा नीति संवाद , राष्ट्रीय सुरक्षा सलाहकारों का संवाद , हर सेवा के बीच स्टाफ स्तर का संवाद , तट रक्षकों के बीच द्विपक्षीय संवाद , सभी तीनों सेनाओं के बीच अभ्यास और तट रक्षकों के बीच अभ्यास शामिल हैं। दोनों ही देश अपने मालाबार अभ्यास , नियमित मार्ग अभ्यास (पासएक्स) और अन्य अभ्यासों को बहुत महत्व देते हैं और एक जैसी सोच वाले देशों के बीच बढ़े हुए सहयोग का स्वागत करते हैं। इन अभ्यासों में जापान की ग्राउंड सेल्फ-डिफेंस फोर्स और भारतीय सेना के बीच हुआ पहला आतंकवाद विरोधी अभ्यास और कोप इंडिया में पर्यवेक्षक के तौर पर जापान एयर सेल्फ-डिफेंस फोर्स की हिस्सेदारी भी शामिल है।


    हिंद-प्रशांत क्षेत्र में पारस्परिक सैन्य सहायता और समुद्री डोमेन जागरूकता (एमडीए) को विस्तार देने में बढ़े हुए आदान-प्रदान के माध्यम से भारत और जापान के बीच समुद्री सुरक्षा सहयोग क्षेत्रीय शांति और स्थिरता में योगदान देता है। दोनों देशों के प्रधानमंत्रियों ने 13 वें शिखर सम्मेलन के दौरान भारतीय नौसेना और जापानी समुद्री आत्म-रक्षा बल (जेएमएसडीएफ) के बीच ज्यादा गहरे सहयोग की कार्यान्वयन व्यवस्था और अधिग्रहण , क्रॉस सर्विस समझौते (एसीएसए) के लिए बातचीत की शुरुआत पर हस्ताक्षर का स्वागत किया। ये दो दस्तावेज इस रिश्ते की कूटनीतिक गहराई को बढ़ाएंगे। रक्षा उपकरण एवं प्रौद्योगिकी पर भारत और जापान के बीच सहयोग भविष्य के द्विपक्षीय सहयोगों के लिए बहुत संभावनाएं और दायरा रखता है।


    सक्षमता तंत्र


    भारत और जापान के बीच रक्षा सहयोग का बहाव 2008 के सुरक्षा सहयोग संयुक्त घोषणापत्र और 2014 में पूरे हुए रक्षा सहयोग एवं विनिमय पर ज्ञापन से आता है।


    रक्षा उपकरणों एवं प्रौद्योगिकी के हस्तांतरण से जुड़े समझौते और गोपनीय सैन्य सूचना की रक्षा के लिए सुरक्षा उपायों से जुड़े समझौते का समापन भी 2015 में ही हुआ जिन्होंने इस महत्वपूर्ण रिश्ते को और सफल बनाया है।


    भारतीय नौसेना और जेएमएसडीएफ के बीच गहरे सहयोग के लिए कार्यान्वयन समझौते पर अक्टूबर 2018 में हस्ताक्षर किए गए।


    इससे शिपिंग सूचना के आदान प्रदान समेत समुद्री सुरक्षा और एमडीए में वृद्धि के लिए सूचना साझा करने , संयुक्त अभ्यासों के संचालन और अन्य समुद्री कार्यों के लिए उपाय और रूपरेखा स्थापित की जाएगी।


    मौजूदा स्थिति


    दोनों देशों के बीच शीर्ष स्तर पर मंत्री स्तरीय वार्षिक बैठक की शुरुआत मई 2006 में हुई थी और पिछली बैठक अगस्त 2018 में भारत में आयोजित की गई। रक्षा नीति संवाद (डीपीडी) की शुरुआत टोक्यो में अप्रैल 2007 में हुई थी और डीपीडी के छठे संस्करण व 2+2 संवाद के पांचवें संस्करण का आयोजन नई दिल्ली में जून 2018 को किया गया।


    तीनों सेनाओं के बीच सेवा स्टाफ वार्ता भी तय तरीके से हो रही हैं। भारतीय नौसेना से जेएमएसडीएफ की सातवीं स्टाफ वार्ता जनवरी 2018 में दिल्ली में हुई और भारतीय वायुसेना से जेएमएसडीएफ की दूसरी स्टाफ वार्ता दिल्ली में जून 2018 में हुई। भारतीय सेना की जापान की जेजीएसडीएफ से पांचवीं स्टाफ वार्ता भी 2019 के शुरू में भारत में आयोजित होगी। भारतीय तट रक्षक और जापानी तट रक्षक बलों के बीच 17 वीं उच्च स्तरीय बैठक जनवरी 2018 में नई दिल्ली में आयोजित की गई।


    संयुक्त अभ्यास: भारत और जापान के बीच भारतीय नौसेना और जेएमएसडीएफ के अभ्यासों की ऊंची निरंतरता है जिनमें त्रिपक्षीय मालाबार अभ्यास इनका सबसे महत्वपूर्ण कार्यक्रम है। मालाबार 2018 को जून 2018 में गुआम में आयोजित करवाया गया था और इसमें सभी भागीदारों की ओर से महत्वपूर्ण हिस्सेदारी देखने को मिली थी। पांच वर्ष के अंतराल के बाद अक्टूबर 2018 में विशाखापट्टनम में द्विपक्षीय समुद्री अभ्यास जिमेक्स- 2018 किया गया जिसमें जापान के विनाशक हैलीकॉप्टर कागा ने हिस्सा लिया। पासएक्स अभ्यासों को सितंबर 2017 में पश्चिमी भारत , अक्टूबर 2017 में जापान के पश्चिमी क्यूशू , नवंबर 2017 में जापान के समुद्र , जनवरी 2018 में मुंबई , मई 2018 में विशाखापट्टनम और सितंबर 2018 में एडन की खाड़ी में आयोजित किया गया। भारतीय नौसेना पी- 8 आई और जेएमएसडीएफ पी- 3 सी के बीच पहला एयर एंटी-सबमरीन (एएसडब्ल्यू) अभ्यास अक्टूबर 2017 में गोवा में किया गया जब एडन की खाड़ी में एंटी-पायरेसी ऑपरेशन के लिए तैनात किए गए जेएमएसडीएफ के विमान वापस लौट रहे थे। इसके बाद मई 2018 में गोवा में भारतीय नौसेना पी- 8 आई और जेएमएसडीएफ पी- 1 के बीच एयर एएसडब्ल्यू अभ्यास हुआ। भारत और जापान नवंबर 2018 में भारतीय सेना और जेजीएसडीएफ के बीच पहला आतंकवाद विरोधी अभ्यास आयोजित करेंगे। भारतीय सेना ने नवंबर 2017 में हुई जापान और अमेरिका कॉमन इंटीग्रेशन इमरजेंसी ड्रिल (ट्रेक्स- 17) में पर्यवेक्षकों के तौर पर हिस्सा लिया और भारतीय नौसेना ने जुलाई 2018 में हुई सुरंग व विस्फोटक युद्ध अभ्यास में हिस्सा लिया। इसके अलावा मानवीय सहायता एवं आपदा राहत (एचए/डीआर) , शांति स्थापना , हैलीकॉप्टर एयरक्रू और मौसम विज्ञान को लेकर तीनों सेना सेवाओं के बीच बड़ी संख्या में विषय-वस्तु विशेषज्ञों का आदान-प्रदान भी मौजूद है। जनवरी 2018 में चेन्नई के तट पर आईसीजी और जेसीजी के बीच एक संयुक्त अभ्यास आयोजित किया गया था।


    रक्षा उपकरण एवं प्रौद्योगिकी सहयोग


    चेन्नई में अप्रैल 2018 में लगी रक्षा प्रदर्शनी 2018 में जापान के रक्षा मंत्रालय की अधिग्रहण , प्रौद्योगिकी एवं रसद एजेंसी (एटीएलए) की हिस्सेदारी को भी देखा गया।


    साल 2014 में गठित किए गए रक्षा उपकरण एवं प्रौद्योगिकी सहयोग पर संयुक्त कार्यकारी समूह (जेडब्ल्यूजी-डीईटीसी) की अब तक चार बार बैठक हो चुकी है जिसमें चौथी जेडब्ल्यूजी-डीईटीसी जुलाई 2018 में नई दिल्ली में हुई। रक्षा अनुसंधान एवं विकास संगठन (डीआरडीओ) और एटीएलए ने जुलाई 2018 में यूजीवी/रोबोटिक्स के लिए विजुअल स्लैम आधारित जीएनएसएस वृद्धि प्रौद्योगिकी पर सहयोग अनुसंधान से संबंधित परियोजना व्यवस्था पर हस्ताक्षर किए।


    सितंबर 2017 में टोक्यो में तीसरे जेडब्ल्यूजी-डीईटीसी के साथ-साथ भारत और जापान के बीच पहला रक्षा उद्योग मंच आयोजित किया गया। इसके बाद चौथे जेडब्ल्यूजी-डीईटीसी के दौरान ऐसी ही एक पहल आयोजित हुई जहां रक्षा उत्पादन विभाग (डीडीपी) और एटीएलए के तत्वावधान में बैंगलुरू और मुंबई में भारतीय रक्षा उद्योगों का दौरा कर रही जापानी रक्षा कंपनियों के साथ कारोबार-से-कारोबार बातचीत आयोजित की गई।


    आपदा जोखिम घटाने में भारत-जापान सहयोग (डीआरआर)


    दुनिया के सबसे अधिक आपदा प्रवण देशों में शामिल होने की वजह से भारत और जापान सेनदाई रूपरेखा के अनुसार और उसका कार्यान्वयन करते हुए आपदा जोखिम घटाने (डीआरआर) के क्षेत्र में सहयोग करते आ रहे हैं। जनवरी 2018 में जापान ने 20 अन्य देशों के साथ भारत की मेजबानी वाली एक अंतर्राष्ट्रीय कार्यशाला में हिस्सा लिया। ये कार्याशाला नई दिल्ली में नवंबर 2016 में हुए आपदा जोखिम घटाने पर एशियाई मंत्री स्तरीय सम्मेलन (एएमसीडीआरआर) की श्रंखला में ही थी जहां पर भारत के माननीय प्रधानमंत्री श्री नरेन्द्र मोदी ने घोषणा की कि भारत आपदा के लिहाज से लचीले बुनियादी ढांचे के लिए एक गठबंधन विकसित करने हेतु अन्य देशों और हितधारकों के साथ साझेदारी करने को तैयार है।


    डीआरआर के क्षेत्र में भारत-जापान सहयोग को लेकर मील का पत्थर तब आया जब सितंबर 2017 में प्रधानमंत्री आबे भारत-जापान शिखर सम्मेलन के लिए भारत की यात्रा पर आए और भारत सरकार के गृह मंत्रालय और जापान सरकार के कैबिनेट कार्यालय के बीच डीआरआर , रोकथाम , प्रतिक्रिया , पुनः प्राप्ति और पुनर्निर्माण में सहयोग पर द्विपक्षीय सहयोग ज्ञापन का समापन दोनों पक्षों ने किया। भारतीय पक्ष की तरफ से इस सहयोग ज्ञापन के कार्यान्वयन के लिए राष्ट्रीय आपदा प्रबंधन प्राधिकरण (एनडीएमए) प्रमुख संस्था है। इस सहयोग ज्ञापन के अंतर्गत डीआरआर पर पहली जापान-भारत कार्यशाला मार्च 2018 में नई दिल्ली में आयोजित की गई जिसमें मुस्तैदी , पूर्व-चेतावनी सिस्टम और निजी क्षेत्र के दृष्टिकोण जैसे छह अच्छे माने गए सत्र शामिल थे। इस कार्यशाला में जापान के "बिल्ड बैक बैटर" यानी ' फिर से बनाओ , बेहतर बनाओ ' दृष्टिकोण को साझा किया गया और इसके अलावा पूर्व-चेतावनी व्यवस्थाओं में इसने अपनी प्रौद्योगिकियां प्रदर्शित की और आपदा को लेकर मुस्तैदी में अपना अनुभव साझा किया। इस कार्यशाला के आधार पर भारत-जापान के सहयोग को इस क्षेत्र में और आगे ले जाने के लिए भूकंप पूर्व पहचान व चेतावनी प्रणाली , खासकर भूकंप के लिए आपदा जोखिम आकलन और जनता की जागरूकता (जैसे मॉक एक्सरराइज) को लेकर अच्छी प्रथाओं व अनुभवों को साझा करना , इन सबकी ठोस कार्रवाई बिंदुओं के तौर पर पहचान की गई।


    दूसरी कार्यशाला 15 अक्टूबर 2018 को टोक्यो में आयोजित की गई। ये कार्यशाला तीन विषयों पर केंद्रित थीः ( 1) अभ्यास और प्रशिक्षण , (2) मौसम संबंधी खतरे , क्योंकि 2018 में दोनों देशों में कई बार खतरनाक बाढ़ आ चुकी हैं , और ( 3) नीति व प्रौद्योगिकी के दृष्टिकोण से पूर्व चेतावनी प्रणाली।


    डीआरआर के लिए जापान का ओडीए प्रासंगिक: उपरोक्त सब बातों के अलावा जापान लचीले बुनियादी ढांचे के विकास , वन क्षेत्रों में प्राकृतिक आपदा प्रबंधन पर तकनीकी सहयोग और पहाड़ी राजमार्गों के सतत विकास के माध्यम से भारत की ओर अपना सहयोग बढ़ाता आ रहा है।


    भारत-जापान विज्ञान एवं प्रौद्योगिकी और शैक्षणिक सहयोग


    सक्षमता तंत्र


    भारत-जापान विज्ञान एवं प्रौद्योगिकी (एसएंडटी) सहयोग का औपचारिकरण 1985 में अंतर-सरकारी समझौते के माध्यम से हुआ था। फिर भारत-जापान विज्ञान परिषद् (आईजेएससी) की स्थापना के साथ 1993 में द्विपक्षीय एसएंडटी सहयोग को ज्यादा बल मिला जिसने अब तक 19 बैठक आयोजित की हैं , 250 संयुक्त परियोजनाओं को समर्थन दिया है , वैज्ञानिकों की 1600 एक्सचेंज बैठकें करवाई हैं , 65 संयुक्त सम्मेलन/कार्यशालाएं , 9 एशियाई शैक्षिक सम्मेलन और 10 रमन-मिज़ूशिमा व्याख्यान आयोजित करवाए हैं।


    साल 2006 में भारत के विज्ञान एवं प्रौद्योगिकी (डीएसटी) विभाग ने जापान के शिक्षा , संस्कृति , खेल , विज्ञान एवं प्रौद्योगिकी मंत्रालय (एमईएक्सटी) के माध्यम से जापान विज्ञान संवर्धन समाज (जेएसपीएस) और जापान विज्ञान एवं प्रौद्योगिकी एजेंसी (जेएसटी) के साथ पारस्परिकता और सह-वित्त पोषण के सिद्धांतों पर मूल्य आधारित साझेदारी शुरू की। उसके बाद से जीवन विज्ञान , भौतिक विज्ञान , उच्च ऊर्जा भौतिकी , आईसीटी , जैव प्रौद्योगिकी , स्वास्थ्य सेवा , भारी आयन रेडियोथैरेपी , मीथेन हाइड्रेट , रोबोटिक्स , उर्जा के वैकल्पिक स्रोत , समुद्री व पृथ्वी विज्ञान एवं प्रौद्योगिकी , बाह्य अंतरिक्ष के शांतिपूर्ण उपयोग जैसे कई क्षेत्रों में दोनों देशों की विज्ञान एजेंसियों के बीच विभिन्न संस्थागत समझौतों व समझौता ज्ञापनों पर हस्ताक्षर किए गए हैं।


    हालिया पहल


    - भारत-जापान के बीच संयुक्त प्रयोगशालाएं सूचना एवं संचार प्रौद्योगिकी ("इंटरनेट ऑफ थिंग्स , आर्टिफिशियल इंटेलिजेंस और बिग डाटा एनेलिटिक्स") के क्षेत्र में:- टोक्यो विश्वविद्यालय और आईआईटी बॉम्बे के बीच "इंटरनेट ऑफ थिंग्स और मोबाइल बिग डाटा एनेलिसिस को लक्ष्य करने वाले बुद्धिमान भरोसेमंद साइबर फिजिकल सिस्टम के निर्माण" के लिए ; टोक्यो विश्वविद्यालय और आईआईटी हैदराबाद के बीच "जलवायु परिवर्तन के अंतर्गत स्थिर फसल उत्पादन के लिए डाटा विज्ञान आधारित सहयोग प्रणाली" के लिए: और क्यूशू विश्वविद्यालय व आईआईटी दिल्ली के बीच "इंटरनेट ऑफ थिंग्स स्पेस में सुरक्षा" के लिए।


    - युवा शोधकर्ताओं के लिए डीएसटी-जेएसपीएस फैलोशिप कार्यक्रम की शुरुआत।


    - उन्नत सामग्री अनुसंधान के लिए केईके सुकूबा में भारतीय बीम लाइन के दूसरे चरण के लिए समझौता ज्ञापन।


    - सतत विकास के लिए विज्ञान एवं प्रौद्योगिकी अनुसंधान साझेदारी (सैटरेप्स) कार्यक्रम के अंतर्गत 2017 में "क्षेत्रीय परिवहन के बड़े डाटा विश्लेषण , नेटवर्क , सेंसिंग पर आधारित मल्टीमॉडल परिवहन व्यवस्था द्वारा उभरते हुए देशों के लिए स्मार्ट शहरों का विकास" परियोजना को शुरू किया गया।


    - " विज्ञान क्षेत्र में जापान-एशिया यूथ एक्सचेंज कार्यक्रम" (सकुरा साइंस प्लान) के अंतर्गत 655 विद्यार्थियों और पर्यवेक्षकों ने अप्रैल 2017 से मार्च 2018 के बीच जापान की यात्रा की। डीएसटी द्वारा चुने गए 39 इंस्पायर छात्रवृत्ति विजेता विद्यार्थियों ने भी इसी कार्यक्रम के अंतर्गत मई 2018 में जापान की यात्रा की।


    - जापान के सुकूबा में ' उन्नत बायोमेडिसिन के लिए डीबीटी-एआईएसटी उन्नत अंतर्राष्ट्रीय प्रयोगशाला ' ( डीएआईएलएबी) और भारत में दवा विकास व चिकित्सकीय रोगों के लिए छह ' सिस्टर्स ' ( विशेष प्रशिक्षण शिक्षा एवं अनुसंधान के लिए सैटेलाइट अंतर्राष्ट्रीय संस्थान) स्थापित किए जाएंगे।


    - भारत सरकार के पृथ्वी विज्ञान मंत्रालय और समुद्र-पृथ्वी विज्ञान एवं प्रौद्योगिकी के लिए जापानी एजेंसी (जेम्सटेक) ने समुद्री व पृथ्वी विज्ञान एवं प्रौद्योगिकी के अंतर्गत विस्तृत क्षेत्रों में सहयोग के लिए नवंबर 2016 में सहयोग ज्ञापन पर हस्ताक्षर किए।


    - डीबीटी और एआईएसटी के बीच "पर्यावरण एवं अनुवादकीय अनुसंधान के लिए अंतर्राष्ट्रीय डीबीटी-एआईएसटी केंद्र" स्थापित करने के लिए सितंबर 2017 में भारत में शिखर सम्मेलन के दौरान एक संयुक्त अनुसंधान अनुबंध पर हस्ताक्षर किए गए।


    - कोलकाता के टाटा मेडिकल सेंटर और जापान के क्वांटम व रेडियोलॉजिकल विज्ञान एवं प्रौद्योगिकी राष्ट्रीय संस्थान (क्यूएसटी) के बीच सितंबर 2017 को भारी आयन रेडियोथैरेपी के क्षेत्र में सहयोग ज्ञापन पर हस्ताक्षर किए गए।


    - भारतीय अंतरिक्ष अनुसंधान संगठन (इसरो) और जापान एयरोस्पेस एक्सप्लोरेशन एजेंसी (जाक्सा) के बीच नवंबर 2016 में अंतरिक्ष क्षेत्र में सहयोग के लिए हुए समझौता ज्ञापन के आधार पर इसरो और जाक्सा ने सहयोग के क्षेत्रों पर चर्चा करने के लिए सितंबर 2018 में दूसरी संयुक्त कार्यकारी समूह की बैठक आयोजित की।


    - इसरो और जाक्सा ने दिसंबर 2017 में संयुक्त लुनार पोलर एक्सप्लोरेशन मिशन के चरण ए अध्ययन और चरण ए से पूर्व अध्ययन से जुड़ी कार्यान्वयन व्यवस्था (आईए) पर हस्ताक्षर किए और इसरो व जाक्सा ने मार्च 2018 में व्यवहार्यता अध्ययन रिपोर्ट भी सफलतापूर्वक पूरी कर ली।


    - इसरो और जाक्सा ने सैटेलाइट तस्वीरों और जमीनी माप का उपयोग करते हुए वर्षा उत्पादों के सत्यापन , सुधार और एप्लीकेशन में सहयोग के संबंध में जून 2018 को कार्यान्वयन व्यवस्था (आईए) पर हस्ताक्षर किए।


    - भारत के अंतरिक्ष विभाग , इसरो , शिक्षा मंत्रालय , जाक्सा और जापान के शिक्षा , संस्कृति , खेल , विज्ञान एवं प्रौद्योगिकी मंत्रालय (एमईएक्सटी) ने नवंबर 2017 में बैंगलुरू में एशिया-प्रशांत क्षेत्रीय अंतरिक्ष एजेंसी मंच (एपीआरएसएएफ- 24) के 24 वें सत्र की सह-मेज़बानी की जहां संयुक्त वक्तव्य को स्वीकार किया गया।


    अनुसंधान एवं शैक्षणिक साझेदारी


    - भारतीय प्रौद्योगिकी संस्थान हैदराबाद , ओमरॉन कॉरपोरेशन और रित्सुमेइकान विश्वविद्यालय के सूचना विज्ञान व इंजीनियरिंग ग्रेजुएट स्कूल के बीच नवंबर 2017 में एक इंटर्नशिप कार्यक्रम के लिए ज्ञापन पर हस्ताक्षर किए गए।


    - हिरोशिमा विश्वविद्यालय ने भारत के इन आठ संस्थानों के साथ समझौतों , ज्ञापनों और अनुबंधों पर हस्ताक्षर किए:


    1. भारत में पिलानी के सीएसआईआर - केंद्रीय इलेक्ट्रॉनिकी आभियांत्रिकी अनुसंधान संस्थान (सीएसआईआर-सीईईआरआई) के माध्यम से वैज्ञानिक एवं औद्योगिक अनुसंधान परिषद और जापान के हिरोशिमा विश्वविद्यालय के बीच अनुसंधान , अकादमिक व शैक्षिक एक्सचेंज पर अंतर्राष्ट्रीय सहयोग से संबंधित समझौता ज्ञापन का अनुबंध (दिसंबर 2017) ।


    2. जापान के हिरोशिमा विश्वविद्यालय और भारत में पिलानी के बिरला प्रौद्योगिकी एवं विज्ञान संस्थान के बीच अकादमिक व शैक्षिक एक्सचेंज पर समझौता और अकादमिक व शैक्षिक एक्सचेंज समझौते पर ज्ञापन (दिसंबर 2017) ।


    3. जापान के हिरोशिमा विश्वविद्यालय और भारतीय प्रौद्योगिकी संस्थान बॉम्बे के बीच अकादमिक व शैक्षिक एक्सचेंज पर समझौता और अकादमिक व शैक्षिक एक्सचेंज समझौते पर ज्ञापन (जनवरी 2018) ।


    4. भारतीय अभियांत्रिकी विज्ञान एवं प्रौद्योगिकी संस्थान , शिवपुर और जापान के हिरोशिमा विश्वविद्यालय के बीच अकादमिक व शैक्षिक एक्सचेंज समझौते पर ज्ञापन (जनवरी 2018) ।


    5. सीएसआईआर - केन्द्रीय यांत्रिक अभियांत्रिकी अनुसंधान संस्थान (सीएसआईआर-सीएमईआरआई) और जापान के हिरोशिमा विश्वविद्यालय के बीच स्टूडेंट एक्सचेंज पर ज्ञापन (जनवरी 2018) ।


    6. भारतीय प्रबंध संस्थान अहमदाबाद और जापान के हिरोशिमा विश्वविद्यालय के बीच स्टूडेंट एक्सचेंज पर ज्ञापन (अप्रैल 2018) ।


    7. भारतीय प्रौद्योगिकी संस्थान दिल्ली और जापान के हिरोशिमा विश्वविद्यालय के बीच अकादमिक एवं शैक्षिक एक्सचेंज पर सहमति ज्ञापन (मई 2018) ।


    8. भारतीय प्रौद्योगिकी संस्थान हैदराबाद और जापान के हिरोशिमा विश्वविद्यालय के बीच अकादमिक एवं शैक्षिक एक्सचेंज पर समझौता ज्ञापन (अक्टूबर 2018) ।


    - जापान के नागाओका प्रौद्योगिकी विश्वविद्यालय के मैकेनिकल इंजीनियरिंग विभाग , परमाणु प्रणाली सुरक्षा इंजीनियरिंग विभाग ने तिरुपति के भारतीय प्रौद्योगिकी संस्थान में मैकेनिकल इंजीनियरिंग विभाग के साथ (जनवरी 2018) और भारतीय प्रौद्योगिकी संस्थान इंदौर के स्कूल ऑफ इंजीनियरिंग डिसिप्लिन ऑफ मैटलर्जी इंजीनियरिंग एंड मटीरियल साइंस के साथ (जुलाई 2018) अकादमिक व अनुसंधान सहयोग के दो समझौतों पर हस्ताक्षर किए।


    - नागासाकी विश्वविद्यालय ने अखिल भारतीय आयुर्विज्ञान संस्थान (एम्स) , भारतीय विज्ञान संस्थान (आईआईएससी) और भारतीय प्रौद्योगिकी संस्थान दिल्ली (आईआईटी दिल्ली) के साथ शिक्षा और अकादमिक अनुसंधान सहयोग के लिए जुलाई 2018 में तीन आशय पत्रों (एलओआई) पर हस्ताक्षर किए।


    - जापान के शिज़ूका विश्वविद्यालय और राष्ट्रीय औषधीय शिक्षा एवं अनुसंधान संस्थान (नाईपर) , एस.ए.एस. नगर के बीच अक्टूबर 2018 में समझौता ज्ञापन पर हस्ताक्षर किए गए।


    - होक्काइदो विश्वविद्यालय ने भारतीय प्रौद्योगिकी संस्थान बॉम्बे (जनवरी 2018), भारतीय प्रौद्योगिकी संस्थान मद्रास (मार्च 2018), भारतीय प्रौद्योगिकी संस्थान हैदराबाद (अप्रैल 2018) और भारतीय प्रौद्योगिकी संस्थान कानपुर (अक्टूबर 2018) के साथ चार अकादमिक एक्सचेंज समझौतों व स्टूडेंट एक्सचेंज पर समझौता ज्ञापनों पर हस्ताक्षर किए।


    - भारत के सीएसआईआर और टोक्यो विश्वविद्यालय के उन्नत विज्ञान व प्रौद्योगिकी अनुसंधान केंद्र (आरसीएएसटी) ने रोबोटिक्स , भूतल इंजीनियरिंग , ऊर्जा भंडारण (खासकर सौर से रासायनिक) व ऑप्टोइलेक्ट्रॉनिक्स समेत मेकाट्रोनिक्स जैसे क्षेत्रों में अनुसंधान एवं विकास सहयोग के लिए अक्टूबर 2018 में समझौता ज्ञापन पर हस्ताक्षर किए।


    - भारत के वैज्ञानिक एवं औद्योगिक अनुसंधान परिषद् (सीएसआईआर) और हिरोशिमा विश्वविद्यालय के बीच अनुसंधान साझेदारियों पर अक्टूबर 2018 में समझौता ज्ञापन पर हस्ताक्षर किए गए।


    - नागासाकी विश्वविद्यालय और भारतीय सूचना प्रौद्योगिकी , अभिकल्पन एवं विनिर्माण संस्थान (आईआईआईटीडीएम) के बीच भारत-जापान वैश्विक स्टार्टअप की दिशा में और अधिक सहयोग बढ़ाने के लिए अक्टूबर 2018 में समझौता ज्ञापन पर किए गए।


    - जापान के अभिनव अनुसंधान संस्थान , टोक्यो प्रौद्योगिकी संस्थान और भारत के वैज्ञानिक एवं औद्योगिक अनुसंधान परिषद (सीएसआईआर) के बीच सहयोग समझौते पर अक्टूबर 2018 में हस्ताक्षर किए गए।


    - जापान के राष्ट्रीय धुर्वीय अनुसंधान संस्थान (एनआईपीआर) और भारत के राष्ट्रीय ध्रुवीय एवं समुद्री अनुसंधान केंद्र (एनसीपीओआर) के बीच अक्टूबर 2018 में सहयोग ज्ञापन पर हस्ताक्षर किए गए।


    भावी पहल


    दोनों पक्षों का जलवायु पूर्व-सूचना , समुद्र पूर्व-सूचना और अन्य क्षेत्रों में संयुक्त अनुसंधान का प्रस्ताव है। जेएसटी और डीएसटी के बीच सूचना एवं संचार प्रौद्योगिकी के क्षेत्र में भारत-जापान संयुक्त अनुसंधान प्रयोगशाला कार्यक्रम के संबंध में दोनों पक्ष इस सहयोग को और आगे बढ़ाने के लिए कुछ गतिविधियों पर विचार कर रहे हैं। इसरो और जाक्सा के बीच संयुक्त लुनार पोलर एक्सप्लोरेशन मिशन के संबंध में दोनों पक्ष इस मिशन को 2020 के आरंभ में लॉन्च करने के लक्ष्य के साथ तुरंत काम शुरू करने के लिए संयुक्त अध्ययन जारी रखेंगे।


    भारत में जापानी भाषा की शिक्षा को प्रोत्साहन


    1. पिछले कुछ वर्षों से जापानी भाषा जानने वाले पेशेवरों की जैसी मांग लगातार बनी हुई है उसे देखते हुए भारत और जापान के प्रधानमंत्रियों ने भारत में जापानी भाषा की शिक्षा के विस्तार के महत्व को स्वीकार किया है ताकि विभिन्न क्षेत्रों में व्यापक और नजदीकी सहयोग को हासिल किया जा सके।


    2. जापानी प्रधानमंत्री की भारत यात्रा के दौरान 14 सितंबर 2017 को भारत में जापानी भाषा शिक्षा के क्षेत्र में सहयोग ज्ञापन पर हस्ताक्षर किए गए। इस सहयोग ज्ञापन के तहत अगले पांच वर्षों में जापानी भाषा के शिक्षकों का एक प्रशिक्षण केंद्र स्थापित करना , 1000 जापानी भाषा के शिक्षकों को प्रशिक्षित करना और 100 नए जापानी भाषा के पाठ्यक्रमों को स्थापित करना शामिल है।


    3. इस गतिविधि को जापान फाउंडेशन के सहयोग से भारत में जापानी दूतावास व विदेशी मामलों के मंत्रालय , यूजीसी - मानव संसाधन विकास केंद्र (जेएनयू-एचआरडीसी) , कौशल विकास एवं उद्यमिता मंत्रालय , वाणिज्य एवं उद्योग मंत्रालय , स्वास्थ्य एवं परिवार कल्याण मंत्रालय , इलेक्ट्रॉनिकी एवं सूचना प्रौद्योगिकी मंत्रालय और सीएसआईआर द्वारा संयुक्त रूप से चलाया जा रहा है।


    4. इस ज्ञापन के लक्ष्यों का पालन करते हुए नई दिल्ली में 23 जुलाई 2018 को जापानी भाषा के शिक्षकों का प्रशिक्षण केंद्र स्थापित कर दिया गया है जिसका अस्थायी पता अभी जवाहरलाल नेहरू विश्वविद्यालय (जेएनयू) के मानव संसाधन विकास केंद्र (एचआरडीसी) में है। इस केंद्र का उद्घाटन विदेश राज्यमंत्री जनरल वी के सिंह और भारत में जापान के राजदूत श्री केन्जी हिरामात्सु द्वारा किया गया। इस समारोह में जेएनयू के कुलपति प्रोफेसर जगदीश कुमार और भारतीय पक्ष से अन्य वरिष्ठ अधिकारी मौजूद थे। जापानी पक्ष से जापान फाउंडेशन के कार्यकारी उपाध्यक्ष श्री तोमोयूकी साकुराई और अन्य वरिष्ठ अधिकारियों ने इस कार्यक्रम में हिस्सा लिया।


    5. जापानी भाषा निपुणता परीक्षा में एन 3 स्तर रखने वाले जापानी भाषा के जानकार प्रशिक्षुओं के लिए 23 जुलाई 2018 को जो तीन महीनों की अवधि में फैला 360 घंटे का पहला प्रशिक्षण कार्यक्रम शुरू हुआ था वो सफलतापूर्वक 12 अक्टूबर 2018 को समाप्त हो गया। इस पाठ्यक्रम में शुरुआती और इंटरमीडिएट स्तर के जापानी शिक्षार्थी आते हैं और अलग-अलग पढ़ाने के तरीकों व कक्षा शिक्षा प्रणालियों का इस्तेमाल किया जाता है। इस पाठ्यक्रम में कुल 25 प्रशिक्षु उत्तीर्ण हुए। इसके अतिरिक्त 12 से 16 सितंबर 2018 को शांतिनिकेतन और 26 से 27 अक्टूबर 2018 को बैंगलुरू में क्रमशः 5 दिन का प्रशिक्षण पाठ्यक्रम और 2 दिन का प्रशिक्षण पाठ्यक्रम संचालित किया गया।


    ***


    आर . के . मीणा / अर्चना / / जीएसबी/ एसकेपी - 110 82


    

    
    (Release ID: 1551919) Visitor Counter : 48
    
    
    
    
    

*