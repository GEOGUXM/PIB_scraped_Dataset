      ପ୍ରଧାନମନ୍ତ୍ରୀଙ୍କ କାର୍ଯ୍ୟାଳୟ

      ବ୍ରିକ୍ସ ନେତାଙ୍କ ଜିଆମେନ ଘୋଷଣାନାମା (4 ସେପ୍ଟେମ୍ବର 2017)
      Posted On: 04 SEP 2017 7:24PM by PIB Bhubaneshwar

     1. 1. ଆମେ, ବ୍ରାଜିଲ ସଂଘୀୟ ସାଧାରଣତନ୍ତ୍ର, ରୁଷିଆ ମହାସଂଘ, ଭାରତ ଗଣତନ୍ତ୍ର, ଚୀନ ଗଣ ରାଜ୍ୟ ଏବଂ ଦକ୍ଷିଣ ଆଫ୍ରିକା ସାଧାରଣତନ୍ତ୍ରର ନେତାମାନେ 4 ସେପ୍ଟେମ୍ବର 2017ରେ ଜିଆମେନ, ଚୀନରେ ଅନୁଷ୍ଠିତ ନବମ ବ୍ରିକ୍ସ ସମ୍ମିଳନୀରେ ପରସ୍ପରକୁ ଭେଟିଥିଲୁ । ଚଳିତ ବର୍ଷର ବିଷୟବସ୍ତୁ “ବ୍ରିକ୍ସ : ଉଜ୍ଜ୍ୱଳ ଭବିଷ୍ୟତ ପାଇଁ ଦୃଢ଼ ଭାଗିଦାରୀତା”କୁ ନେଇ ବ୍ରିକ୍ସ ରାଷ୍ଟ୍ରର ଭବିଷ୍ୟତ ନିର୍ମାଣ ଲାଗି ପୂର୍ବରୁ ଆମେ ସହଭାଗୀ ଦୃଷ୍ଟିକୋଣ ସହିତ ହାସଲ କରିଥିବା ଉପଲବ୍ଧୀ ଉପରେ ପ୍ରଗତି କରିବା ଲାଗି ନିଷ୍ପତ୍ତି ନେଇଥିଲୁ । ଆମେ ମଧ୍ୟ ସାମଗ୍ରୀକ ସ୍ୱାର୍ଥ ବହନ କରୁଥିବା ବିଷୟରେ ଆଲୋଚନା କରିଥିଲୁ ଏବଂ ସର୍ବସମ୍ମତିକ୍ରମେ ଜିଆମେନ ଘୋଷଣାପତ୍ରକୁ ଗ୍ରହଣ କରିଥିଲୁ ।
     2. 2. ଆମେ ଦୋହରାଉଛୁ ଯେ ଏହା ଏକ ବ୍ୟାପକ ଲକ୍ଷ୍ୟ ଏବଂ ଶାନ୍ତି, ସୁରକ୍ଷା, ବିକାଶ ଏବଂ ସହଯୋଗ ଲାଗି ଆମର ଆଗ୍ରହ ଆମକୁ 10 ବର୍ଷ ତଳେ ଏକତ୍ର କରିପାରିଥିଲା । ବ୍ରିକ୍ସ ରାଷ୍ଟ୍ରଗୁଡ଼ିକ ସେବେଠାରୁ ନିଜ ଜାତୀୟ ପରିସ୍ଥିତି ଅନୁରୂପ ନିଜ ନିଜ ମାର୍ଗରେ ଏକ ଉଲ୍ଲେଖନୀୟ ଯାତ୍ରା ଜାରି ରଖିଛନ୍ତି, ନିଜ ଅର୍ଥବ୍ୟବସ୍ଥାର ବିକାଶ ଏବଂ ଲୋକମାନଙ୍କ ଜୀବନଧାରଣ ମାନ ବୃଦ୍ଧି ପ୍ରତି ସମର୍ପିତ ରହିଛନ୍ତି । ଶିଖର ସମ୍ମିଳନୀର ପୂର୍ବ ନେତାମାନଙ୍କ ଦ୍ୱାରା ଆରମ୍ଭ କରାଯାଇଥିବା ସମସ୍ତ କ୍ଷେତ୍ରୀୟ ଏବଂ ବହୁମୁଖୀସ୍ତରୀୟ ସହଯୋଗ ଆମର ସମର୍ପିତ ଏବଂ ଏକାଗ୍ର ଉଦ୍ୟମ ଯୋଗୁ ଆହୁରି କ୍ରିୟାଶୀଳ ହୋଇଛି । ବିକାଶ ଏବଂ ବହୁପକ୍ଷୀୟତାକୁ ବଜାୟ ରଖି, ଆମେ ମିଳିତ ଭାବେ ସମାନ, ସ୍ୱଚ୍ଛ, ଗଣତାନ୍ତ୍ରିକ ଏବଂ ପ୍ରତିନିଧିସ୍ତରୀୟ ଅନ୍ତର୍ଜାତୀୟ ରାଜନୈତିକ ଏବଂ ଅର୍ଥନୈତିକ ଧାରା ପ୍ରତିଷ୍ଠା କରିବା ଦିଗରେ କାର୍ଯ୍ୟ କରୁଛୁ ।
     3. 3. 2006 ଠାରୁ ଆମର ପାରସ୍ପରିକ ସହଯୋଗ ବ୍ରିକ୍ସ ଭାବନାକୁ ବିକଶିତ କରିଛି, ପାରସ୍ପରିକ ସମ୍ମାନ ଏବଂ ବୁଝାମଣା, ସମାନତା, ଏକତା, ଖୋଲାପଣ, ସାମଗ୍ରୀକତା ଏବଂ ଆପୋଷ ସ୍ୱାର୍ଥସମ୍ବଳିତ ସହଯୋଗ ଏହାର ବିଶ୍ୱେଷତ୍ୱ । ଏଗୁଡ଼ିକ ଆମର ମୂଲ୍ୟବାନ ସମ୍ପତ୍ତି ଏବଂ ବ୍ରିକ୍ସ ସହଯୋଗର ଦୃଢ଼ତା ପାଇଁ ଅତୁଟ ସମ୍ବଳ । ଆମେ ସମ୍ବନ୍ଧୀୟ ବିକଳ୍ପ ଅନୁଯାୟୀ ପରସ୍ପରର ବିକାଶମାର୍ଗକୁ ସମ୍ମାନ ଦେଇଛୁ ଏବଂ ପ୍ରତ୍ୟେକଙ୍କ ସ୍ୱାର୍ଥପୂରଣରେ ସହାୟତା କରିବା ଲାଗି ବୁଝାମଣା ବିକଶିତ କରିଛୁ । ଆମେ ସମାନତା ଏବଂ ଏକତାକୁ ବଜାୟ ରଖିଛୁ । ଏକ ମୁକ୍ତ ବିଶ୍ୱ ଅର୍ଥବ୍ୟବସ୍ଥା ପ୍ରତି ସମର୍ପିତ ଖୋଲାପଣ ଏବଂ ସାମଗ୍ରୀକତାକୁ ପ୍ରୋତ୍ସାହିତ କରିଛୁ । ଆମେ ଆହୁରି ପ୍ରଗତିଶୀଳ ବଜାର ଏବଂ ବିକଶିତ ରାଷ୍ଟ୍ର(ଇଏମଡିସିଗୁଡ଼ିକ) ସହିତ ଆମେ ସହଯୋଗକୁ ଆହୁରି ବଢ଼ାଇଛୁ । ଆମେ ଆପୋଷ ସ୍ୱାର୍ଥ ପୂରଣ କରୁଥିବା ଫଳାଫଳ ଏବଂ ପାରସ୍ପରିକ ବିକାଶ କ୍ଷେତ୍ରରେ ମିଳିତ ଭାବେ କାର୍ଯ୍ୟ କରିଛୁ ଯାହା ବ୍ରିକ୍ସର ବାସ୍ତବିକ ସହଯୋଗକୁ ଆହୁରି ନିବିଡ଼ କରିବା ସହିତ ବ୍ୟାପକସ୍ତରରେ ବିଶ୍ୱକୁ ଲାଭାନ୍ୱିତ କରିଛି ।
     4. 4. ଆମ ସହଯୋଗର ବହୁ ଉପଯୋଗୀ ଫଳାଫଳ ଆମକୁ ଆଶ୍ୱସ୍ତି ଦେଇଛି । ଏଥି ମଧ୍ୟରେ ରହିଛି ନ୍ୟୁ ଡେଭଲପମେଣ୍ଟ ବ୍ୟାଙ୍କ(ଏନଡିବି) ଏବଂ କଣ୍ଟିଜେଣ୍ଟ ରିଜର୍ଭ ଏରେଞ୍ଜମେଣ୍ଟ(ସିଆରଏ) ପ୍ରତିଷ୍ଠା, ବ୍ରିକ୍ସ ଅର୍ଥନୈତିକ ଭାଗିଦାରୀ ପାଇଁ ରଣନୀତି ପ୍ରସ୍ତୁତି, ବୈଦେଶିକ ମନ୍ତ୍ରୀ ଏବଂ ସୁରକ୍ଷା ପ୍ରସଙ୍ଗ ସହ ଜଡ଼ିତ ବ୍ରିକ୍ସ ଉଚ୍ଚ ପ୍ରତିନିଧିଙ୍କ ବୈଠକ ମାଧ୍ୟମରେ ରାଜନୈତିକ ଏବଂ ସୁରକ୍ଷା ସହଯୋଗକୁ ସୁଦୃଢ଼ କରିବା, ଏବଂ ଆମ ଲୋକମାନଙ୍କ ମଧ୍ୟରେ ପାରମ୍ପରିକ ବନ୍ଧୁତ୍ୱପୂର୍ଣ୍ଣ ସମ୍ପର୍କକୁ ଆହୁରି ନିବିଡ଼ କରିବା ଆଦି ଅନ୍ତର୍ଭୁକ୍ତ ।
     5. 5. ଉଫା ଏବଂ ଗୋଆରେ ଆୟୋଜିତ ସମ୍ମିଳନୀର ସ୍ମରଣ କରି ଆମେ ଆମ ଲୋକମାନଙ୍କ କଲ୍ୟାଣ ପାଇଁ ବ୍ରିକ୍ସ ରଣନୈତିକ ଭାଗିଦାରୀକୁ ଆହୁର ବୃଦ୍ଧି କରିବା ଦିଗରେ ମିଳିତ ଭାବେ କାର୍ଯ୍ୟ କରିବୁ । ପୂର୍ବ ସମ୍ମିଳନୀଗୁଡ଼ିକର ଫଳାଫଳ ଏବଂ ଏଥିରେ ନିଆଯାଇଥିବା ନିଷ୍ପତ୍ତି ଦିଗରେ କାର୍ଯ୍ୟ କରିବା ଲାଗି ଆମେ ପ୍ରତିବଦ୍ଧ ଏବଂ ଆତ୍ମବିଶ୍ୱାସର ସହିତ ବ୍ରିକ୍ସ ସହଯୋଗ ଏବଂ ଏକତାର ଦ୍ୱିତୀୟ ସ୍ୱର୍ଣ୍ଣିମ ଦଶନ୍ଧି ଦିଗରେ ଅଗ୍ରସର ହେଉଛୁ ।
     6. 6. ଆମ ରାଷ୍ଟ୍ରଗୁଡ଼ିକର ବ୍ୟାପକ ବିକାଶ ସମ୍ଭାବନା ଏବଂ ଆମ ସହଯୋଗର ବିସ୍ତୃତ ସମ୍ଭାବନାରେ ବିଶ୍ୱାସ କରି ଆମେ ବ୍ରିକ୍ସର ଭବିଷ୍ୟତକୁ ନେଇ ଦୃଢ଼ ଆତ୍ମବିଶ୍ୱାସୀ । ଆମ ସହଯୋଗକୁ ଆହୁରି ସୁଦୃଢ଼ କରିବା ଲାଗି ଆମେ ପ୍ରତିବଦ୍ଧ ।

    -- ବ୍ରିକ୍ସ ରାଷ୍ଟ୍ରଗୁଡ଼ିକର ବିକାଶକୁ ଗତିଶୀଳ କରିବା ଲାଗି ଆମେ ଆମର ବାସ୍ତବିକ ସହଯୋଗକୁ ପ୍ରୋତ୍ସାହିତ କରିବୁ । ଆମେ, ଆପୋଷ ଭାବେ, ଉତ୍ତମ କାର୍ଯ୍ୟ ଏବଂ ବିକାଶ ଅଭିଜ୍ଞତାର ଆଦାନପ୍ରଦାନକୁ ପ୍ରୋତ୍ସାହନ ଦେବୁ, ଏବଂ ବଜାର ସଂଯୋଗୀକରଣ ସୁବିଧା କରିବୁ, ଏଥିସହିତ ଭିତ୍ତିଭୂମି ଏବଂ ଆର୍ଥିକ ସମାବେଶୀକରଣକୁ ଗୁରୁତ୍ୱଦେଇ ଆନ୍ତଃସଂଯୁକ୍ତ ବିକାଶ ଲାଭ କରିବା ଲାଗି ପ୍ରୟାସ କରିବୁ । ଆମେ ମଧ୍ୟ ଇଏମଡିସିଗୁଡ଼ିକ ସହିତ ବ୍ୟାପକ ସହଭାଗୀତା ଦିଗରେ କାର୍ଯ୍ୟ କରିବୁ ଏବଂ ଏହି ପରିପ୍ରେକ୍ଷୀରେ ଆମେ ସମାନତାପୂର୍ଣ୍ଣ ଏବଂ ନମନୀୟ କାର୍ଯ୍ୟଧାରା ଏବଂ ଆପୋଷ ଆଲୋଚନା ପାଇଁ ପଦକ୍ଷେପ, ଏବଂ ବ୍ରିକ୍ସ ସଂଯୁକ୍ତ ସହଯୋଗ ସହିତ ଅଣ-ବ୍ରିକ୍ସ ରାଷ୍ଟ୍ରଗୁଡ଼ିକ ସହିତ ସହଯୋଗ ଦିଗରେ କାର୍ଯ୍ୟ କରିବୁ ।


    --ଅଧିକ ସମାନତାପୂର୍ଣ୍ଣ ଏବଂ ନ୍ୟାୟସଂଗତ ଅନ୍ତର୍ଜାତୀୟ ଅର୍ଥନୈତିକ ଶୃଙ୍ଖଳାକୁ ବିକଶିତ କରିବା ପାଇଁ ବିଶ୍ୱ ଆର୍ଥିକ ପ୍ରଶାସନର ବିକାଶ ପାଇଁ ଆମେ ଆଲୋଚନା ଏବଂ ସମନ୍ୱୟର ବିସ୍ତାର କରିବୁ । ଆମେ ବିଶ୍ୱ ଅର୍ଥବ୍ୟବସ୍ଥା ପ୍ରଶାସନରେ ବ୍ରିକ୍ସ ରାଷ୍ଟ୍ର ଏବଂ ଇଏମଡିସିଗୁଡ଼ିକର ପ୍ରତିନିଧିତ୍ୱ ପାଇଁ ସ୍ୱର ଉତ୍ତୋଳନ କରିବୁ ଏବଂ ଏକ ମୁକ୍ତ, ସାମଗ୍ରୀକ ଏବଂ ଭାରସାମ୍ୟତା ପୂର୍ଣ୍ଣ ଆର୍ଥିକ ଜଗତିକରଣକୁ ପ୍ରୋତ୍ସାହନ ଦେବୁ, ଏହାଦ୍ୱାରା ଆମେ ଇମ୍ଡିସିର ବିକାଶ ଦିଗରେ ଯୋଗଦାନ କରିପାରିବୁ ଏବଂ ଉତ୍ତର-ଦକ୍ଷିଣ ବିକାଶ ତାରତମ୍ୟ ଦୂର କରିବା ଏବଂ ବିଶ୍ୱ ଅଭିବୃଦ୍ଧିକୁ ପ୍ରୋତ୍ସାହନ ଦେବାରେ ସଫଳ ହେବୁ ।


    -- ଆମେ ଅନ୍ତର୍ଜାତୀୟ ଏବଂ ଆଂଚଳିକ ଶାନ୍ତି ଓ ସ୍ଥିରତା ପାଇଁ ସ୍ୱଚ୍ଛତା ଏବଂ ନ୍ୟାୟସଂଗତା ଉପରେ ଗୁରୁତ୍ୱ ଦେବୁ । ଆମେ ଏକ ନ୍ୟାୟସଂଗତ ଏବଂ ସମାନତାପୂର୍ଣ୍ଣ ଅନ୍ତର୍ଜାତୀୟ କ୍ରମ ପ୍ରତିଷ୍ଠା କରିବା ଦିଗରେ ଦୃଢ଼ ଭାବେ ଠିଆହେବୁ ଯାହା ମିଳିତ ଜାତିସଂଘର କେନ୍ଦ୍ରୀୟ ଭୂମିକା, ମିଳିତ ଜାତିସଂଘର ଘୋଷଣାପତ୍ରରେ ଲିପିବଦ୍ଧ ଉଦ୍ଦେଶ୍ୟ ଏବଂ ନୀତି ଏବଂ ଅନ୍ତର୍ଜାତୀୟ ଆଇନ ପ୍ରତି ସମ୍ମାନ, ଗଣତନ୍ତ୍ରକୁ ପ୍ରୋତ୍ସାହନ ଏବଂ ଅନ୍ତର୍ଜାତୀୟ ସମ୍ପର୍କରେ ଆଇନର ଶାସନ ଏବଂ ସାଧାରଣ ପାରମ୍ପରିକ ତଥା ଅଣପାରମ୍ପରିକ ସୁରକ୍ଷା ଆହ୍ୱାନର ମୁକାବିଲା ଲାଗି ମିଳିତ ପ୍ରୟାସ ଉପରେ ଆଧାରିତ ହୋଇଥିବା, ଯାହା ବିଶ୍ୱ ସମୁଦାୟର ଉଜ୍ଜ୍ୱଳ ସହଭାଗୀ ଭବିଷ୍ୟତ ନିର୍ମାଣ କରିପାରିବ ।


    -- ଗଭୀର ପାରମ୍ପରିକ ବନ୍ଧୁତ୍ୱ ଜରିଆରେ ବ୍ରିକ୍ସ ସହଯୋଗ ପାଇଁ ଅଧିକ ଲୋକପ୍ରିୟ ସମର୍ଥନ ହାସଲ କରିବା ଲାଗି ଆମେ ସାଂସ୍କୃତିକ ବିବିଧତାକୁ ଗ୍ରହଣ କରିବୁ ଏବଂ ଜନ-ଜନ ସମ୍ପର୍କ ବିନିମୟ ପ୍ରୋତ୍ସାହନ ଦେବୁ । ଆମେ ଜନ-ଜନ ସମ୍ପର୍କ ବିନିମୟକୁ ବିଭିନ୍ନ କ୍ଷେତ୍ରରେ ଆହୁରି ବିସ୍ତାର କରିବୁ, ବ୍ରିକ୍ସ ସହଯୋଗରେ ଭାଗୀଦାର ହେବା ଲାଗି ଆମ ସମାଜର ବିଭିନ୍ନ ସ୍ତରକୁ ପ୍ରୋତ୍ସାହନ ଦେବୁ, ଆମେ ସଂସ୍କୃତି ଏବଂ ଐତିହ୍ୟର ଆପୋଷ ଜ୍ଞାନ ଆହରଣକୁ ପ୍ରୋତ୍ସାହନ ଦେବୁ, ଆମ ଲୋକମାନଙ୍କ ମଧ୍ୟରେ ଆପୋଷ ବୁଝାମଣା ଏବଂ ଯୋଗାଯୋଗକୁ ବିସ୍ତାର କରିବୁ ଏବଂ ପାରମ୍ପରିକ ବନ୍ଧୁତାକୁ ଆହୁରି ନିବିଡ଼ କରିବୁ, ଏହା ବ୍ରିକ୍ସ ଭାଗିଦାରୀତାକୁ ଆମ ଲୋକମାନଙ୍କ ସହିତ ଆହୁରି ନିବିଡ଼ କରିବ ।


    ବ୍ରିକ୍ସ ବାସ୍ତବିକ ଅର୍ଥନୈତିକ ସହଯୋଗ

     1. 7. ଅଧିକ ସୁଦୃଢ଼ ଜାଗତିକ ଅର୍ଥନୈତିକ ଅଭିବୃଦ୍ଧି, ପରିବର୍ଦ୍ଧିତ ନମନୀୟତା ଏବଂ ମୁଣ୍ଡଟେକୁଥିବା ନବପରିଚାଳକଗୁଡ଼ିକର ପରିଦୃଶ୍ୟରେ ଆମେ ଉପଲବ୍ଧୀ କରିଛୁ ଯେ ବ୍ରିକ୍ସ ରାଷ୍ଟ୍ରସମୂହ ବିଶ୍ୱସ୍ତରୀୟ ଅଭିବୃଦ୍ଧିର ଇଞ୍ଜିନ୍ ଭାବେ ଗୁରୁତ୍ୱପୂର୍ଣ୍ଣ ଭୂମିକା ତୁଲାଇବେ । ଅସ୍ଥିରତା ଏବଂ ପତନର ବିପଦକୁ ଦୃଷ୍ଟିରେ ରଖି ଆମେ ବିଶ୍ୱ ଅଭିବୃଦ୍ଧି ସମ୍ଭାବନା ଏବଂ ବଜାରର ଆତ୍ମବିଶ୍ୱାସ ଉପରେ ନିର୍ଭରଶୀଳ ଅର୍ନ୍ତମୁଖୀ ନୀତି ଏବଂ ପ୍ରବୃତ୍ତି ଠାରୁ ସୁରକ୍ଷିତ ରହିବା ଲାଗି ସତର୍କ ରହିବା ଉପରେ ଗୁରୁତ୍ୱ ଦେଇଛୁ । ଆମେ ସମସ୍ତ ରାଷ୍ଟ୍ରଗୁଡ଼ିକୁ ଆହ୍ୱାନ କରୁଛୁ ଯେ ସେମାନେ ସେମାନଙ୍କର ବ୍ୟାପକ ଅର୍ଥବ୍ୟବସ୍ଥା ଓ ଢାଂଚାଗତ ନୀତିକୁ ଯାଂଚ କରନ୍ତୁ ଏବଂ ସୂଚନା ପ୍ରଦାନ କରନ୍ତୁ ଏବଂ ନୀତିଗତ ସହଯୋଗକୁ ସୁଦୃଢ଼ କରନ୍ତୁ ।
     2. 8. ଆମେ ଏଠାରେ ଉଲ୍ଲେଖ କରୁଛୁ ଯେ ବାସ୍ତବିକ ଅର୍ଥନୈତିକ ସହଯୋଗ ପାରମ୍ପରିକ ଭାବେ ବ୍ରିକ୍ସ ସହଯୋଗର ଆଧାର ଭାବେ କାର୍ଯ୍ୟ କରିଆସିଛି, ବ୍ରିକ୍ସ ଅର୍ଥନୈତିକ ସହଭାଗିତା ଏବଂ ଯୋଜନା ସମ୍ବନ୍ଧୀୟ ପ୍ରାଥମିକତା କ୍ଷେତ୍ର ଯେପରିକି ବାଣିଜ୍ୟ ଏବଂ ଅର୍ଥବ୍ୟବସ୍ଥା, ବିନିର୍ମାଣ ଏବଂ ଖଣିଜ ପ୍ରକ୍ରିୟାକରଣ, ଭିତ୍ତିଭୂମି ସଂଯୋଗ, ଆର୍ଥିକ ସମାବେଶୀକରଣ, ବିଜ୍ଞାନ, ପ୍ରଯୁକ୍ତି ଏବଂ ନବସୃଜନ ଏବଂ ସୂଚନା ଏବଂ ଯୋଗାଯୋଗ ପ୍ରଯୁକ୍ତି (ଆଇସିଟି) ସହଯୋଗ, ଆଦି କ୍ଷେତ୍ରରେ ଉଲ୍ଲେଖନୀୟ ଢଙ୍ଗରେ ପୂର୍ବପ୍ରସ୍ତୁତ ରଣନୀତିକୁ କାର୍ଯ୍ୟକାରୀ କରାଯାଇଛି । ବ୍ରିକ୍ସ ଅର୍ଥନୈତିକ ସହଭାଗୀତା ପାଇଁ ରଣନୀତି କାର୍ଯ୍ୟକାରୀ କରିବା, ଏବଂ କ୍ଷେତ୍ରୀୟ ମନ୍ତ୍ରୀସ୍ତରୀୟ ବୈଠକ ଦ୍ୱାରା ଆସିଥିବା ଫଳାଫଳର ବୃହତ ପ୍ୟାକେଜରେ ପ୍ରଥମ ରିପୋର୍ଟକୁ ଆମେ ସ୍ୱାଗତ କରୁଛୁ । ଆମେ ଆମର ନୀତିଗତ ସରଞ୍ଜାମ- ଆର୍ଥିକ, ମୌଦ୍ରିକ ଏବଂ ସଂରଚନାତ୍ମକ- ପ୍ରତି ସମର୍ପିତ ଏବଂ ଆମ ଅର୍ଥବ୍ୟବସ୍ଥାର ସମ୍ଭାବନାକୁ ବ୍ୟାପକ କରିବା ଲାଗି ନବସୃଜନ ଦ୍ୱାରା ପରିଚାଳିତ ରଣନୀତିକୁ ଗ୍ରହଣ କରୁଛୁ, ଯାହା ମାଧ୍ୟମରେ ଏକ ସୁଦୃଢ଼, ସ୍ଥିର, ସମତୁଲ୍ୟ ଏବଂ ସାମଗ୍ରୀକ ଜାଗତିକ ଅଭିବୃଦ୍ଧି କ୍ଷେତ୍ରରେ ଯୋଗଦାନ କରାଯାଇପାରିବ ।
     3. 9. ବ୍ରିକ୍ସ ଅର୍ଥବ୍ୟବସ୍ଥାରେ ଥିବା ସମ୍ଭାବନାକୁ ଉଜାଗର କରି କରି ପରିବ୍ୟାପ୍ତ ବାଣିଜ୍ୟ ଓ ନିବେଶର ଭୂମିକା ଉପରେ ଗୁରୁତ୍ୱ ଦେଇ ଆମେ ବିସ୍ତୃତ ବାଣିଜ୍ୟ ଏବଂ ନିବେଶ ସହଯୋଗ ଢାଂଚା ଏବଂ ସୁଯୋଗ ବିକଶିତ କରିବା ଲାଗି ରାଜି ହୋଇଛୁ । ଏହି ସମୟରେ ଆମେ ବ୍ରିକ୍ସ ଅର୍ଥନୈତିକ ପରିପୂର୍ଣ୍ଣତା ଏବଂ ବିବିଧତା ବୃଦ୍ଧି ପ୍ରତି ଦୃଷ୍ଟି ଦେଇଛୁ । ସହଯୋଗୀତା ପୂର୍ଣ୍ଣ ଢାଂଚା, ଯୋଜନା ପ୍ରସ୍ତୁତି ପାଇଁ ସପ୍ତମ ବ୍ରିକ୍ସ ବାଣିଜ୍ୟ ମନ୍ତ୍ରୀମାନଙ୍କ ବୈଠକର ସକାରାତ୍ମକ ଫଳଫଳକୁ ଆମେ ସ୍ୱାଗତ କରୁଛୁ । ବାଣିଜ୍ୟ ଏବଂ ନିବେଶ ସୁବିଧା ପ୍ରଦାନ ଏବଂ ଯୋଗାଯୋଗ ଏବଂ ବିସ୍ତୃତ ନୀତିଗତ ସହଭାଗୀତା, ସୂଚନା ଆଦାନପ୍ରଦାନ, ବ୍ୟାପକ ବାଣିଜ୍ୟ ଏବଂ ନିବେଶ ସୁଯୋଗପ୍ରଦାନ ପାଇଁ ମିଳିତ ଉଦ୍ୟମ ମାଧ୍ୟମରେ ଦକ୍ଷତା ବିକାଶ, ସେବା କ୍ଷେତ୍ରରେ ବ୍ୟବସାୟୀ, ଇ-କମର୍ସ, ଆଇପିଆର (ବ୍ରିକ୍ସ ଆଇପି କର୍ତ୍ତୃପକ୍ଷଙ୍କ ମଧ୍ୟରେ ସହଯୋଗୀତାପୂର୍ଣ୍ଣ କାର୍ଯ୍ୟକଳାପ ସହିତ ମିଶି), ଅର୍ଥନୈତିକ ଏବଂ ବୈଷୟିକା ସହଯୋଗ, ଏସ୍ଏମ୍ଇ ଏବଂ ମହିଳା ଅର୍ଥନୈତିକ ସଶକ୍ତିକରଣର ରୂପରେଖ ପ୍ରସ୍ତୁତ କରିଛୁ । ଆମେ ସ୍ୱେଚ୍ଛାକୃତ ଆଧାରରେ କାର୍ଯ୍ୟ କରିବାକୁ ଥିବା ବ୍ରିକ୍ସ ଇ-ପୋର୍ଟ ନେଟ୍ୱାର୍କ ପ୍ରତିଷ୍ଠା ଏବଂ ବ୍ରିକ୍ସ ଇ-କମର୍ସ କାର୍ଯ୍ୟକାରୀ ଗୋଷ୍ଠୀ ପ୍ରତିଷ୍ଠାକୁ ସ୍ୱାଗତ କରୁଛୁ । 2018ରେ ଅନ୍ତର୍ଜାତୀୟ ଆମଦାନୀ ଏକ୍ସପୋ ଆୟୋଜନ କରିବା ଏବଂ ଏଥିରେ ଆମ ବ୍ୟବସାୟୀଗୋଷ୍ଠୀକୁ ସକ୍ରିୟ ଭାବେ ସାମିଲ ହେବା ଲାଗି ଆମନ୍ତ୍ରଣ କରିବା ଲାଗି ଚୀନର ପଦକ୍ଷେପକୁ ଆମେ ସ୍ୱାଗତ କରୁଛୁ ।
     4. 10. ଆମେ ବ୍ରିକ୍ସ ରାଷ୍ଟ୍ରଗୁଡ଼ିକର ବିକାଶ ଆବଶ୍ୟକତାକୁ ପୂରଣ କରିବା ଏବଂ ବାସ୍ତବ ଅର୍ଥବ୍ୟବସ୍ଥାକୁ ଉତମ ଢଙ୍ଗରେ ପ୍ରୋତ୍ସାହନ ଦେବା ଉଦ୍ଦେଶ୍ୟରେ ବ୍ରିକ୍ସ ରାଷ୍ଟ୍ରଗୁଡ଼ିକ ମଧ୍ୟରେ ଆର୍ଥିକ ସହଯୋଗ ବୃଦ୍ଧି ଉପରେ ଗୁରୁତ୍ୱ ଦେଉଛୁ । ଆମେ ସରକାରୀ ଘରୋଇ ଭାଗିଦାରୀ (ପିପିପି) କ୍ଷେତ୍ରରେ ସହଯୋଗ ଲାଗି ଅର୍ଥମନ୍ତ୍ରୀ ଏବଂ କେନ୍ଦ୍ରୀୟ ବ୍ୟାଙ୍କର ଗଭର୍ଣ୍ଣରମାନଙ୍କ ମଧ୍ୟରେ ହୋଇଥିବା ବୁଝାମଣା ପ୍ରତି ଧ୍ୟାନ ଦେଇଛୁ, ଯେଉଁଥିରେ ଅଭିଜ୍ଞତାର ଆଦାନପ୍ରଦାନ ଏବଂ ପିପିପି ଫ୍ରେମୱାର୍କ ଉପରେ ବ୍ରିକ୍ସର ଶ୍ରେଷ୍ଠ ଅଭ୍ୟାସଗୁଡ଼ିକୁ କାର୍ଯ୍ୟକାରୀ କରିବା ସାମିଲ୍ ରହିଛି । ଆମେ ସହଯୋଗର ବିଭିନ୍ନ ମାର୍ଗ ସମ୍ପର୍କରେ ବୈଷୟିକ ଆଲୋଚନା ପାଇଁ ଏକ ଅସ୍ଥାୟୀ ଟାସ୍କଫୋର୍ସ ଗଠନ କରିବା ଲାଗି ସହମତ ହୋଇଛୁ । ଏହି ସବୁ ମାର୍ଗରେ ରହିଛି ଜାତୀୟ ଅଭିଜ୍ଞତା ଆଧାରରେ ବର୍ତ୍ତମାନ ଏମଡିବିଗୁଡ଼ିକର ସୁବିଧା ଉପଯୋଗ କରିବା, ଏକ ନୂଆ ପିପିପି ପ୍ରକଳ୍ପ ପ୍ରସ୍ତୁତି ପାଣ୍ଠି ସ୍ଥାପନର ସମ୍ଭାବନାକୁ ଉଜାଗର କରିବା ଏବଂ ଅନ୍ୟ ବିକଳ୍ପର ସନ୍ଧାନ କରିବା । ଜାତୀୟ ଆଇନ ଏବଂ ନୀତିକୁ ସମ୍ମାନ ଦେଇ ବ୍ରିକ୍ସ ରାଷ୍ଟ୍ରଗୁଡ଼ିକ ମଧ୍ୟରେ ବଣ୍ଡ ମାର୍କେଟ ସଂଯୋଗୀକରଣ ଢାଂଚାଗତ କାର୍ଯ୍ୟ କରିବା ଲାଗି ନିଷ୍ପତ୍ତି ନିଆଯାଇଛି । ବଣ୍ଡ ଜାରି କରିବା କ୍ଷେତ୍ରରେ ସହଯୋଗ ପାଇଁ ଆଲୋଚନା ଜାରି ରହିବ ଏବଂ ଆମର ଏକାଉଣ୍ଟିଂ ମାନକ ସ୍ଥାପନକାରୀ ଏବଂ ଅଡିଟ ନିୟନ୍ତ୍ରକ ମଧ୍ୟରେ ସହଯୋଗ ଏବଂ ସମନ୍ୱୟକୁ ଆମେ ପ୍ରୋତ୍ସାହନ ଦେବୁ । ଆମେ ବ୍ରିକ୍ସ ଲୋକାଲ କରେନ୍ସି ବଣ୍ଡ ମାର୍କେଟ ବିକାଶକୁ ପ୍ରୋତ୍ସାହନ ଦେବା ଲାଗି ସହମତ ହୋଇଛୁ ଏବଂ ମିଳିତ ଭାବେ ବ୍ରିକ୍ସ ଲୋକାଲ୍ କରେନ୍ସି ବଣ୍ଡ ପାଣ୍ଠି ପ୍ରତିଷ୍ଠା କରାଯିବ, ଏହାର ଉଦ୍ଦେଶ୍ୟ ହେବ ବ୍ରିକ୍ସ ରାଷ୍ଟ୍ରଗୁଡ଼ିକୁ ପୁଞ୍ଜିସ୍ଥିରତା ପାଇଁ ଆର୍ଥିକ ଯୋଗଦାନ କରିବା, ବ୍ରିକ୍ସ ଘରୋଇ ଏବଂ ଆଂଚଳିକ ବଣ୍ଡ ମାର୍କେଟର ବିକାଶକୁ ଗତିଶୀଳ କରିବା ସହିତ ଘରୋଇ କ୍ଷେତ୍ରର ଭାଗିଦାରୀତାକୁ ବୃଦ୍ଧି କରିବା ଏବଂ ବ୍ରିକ୍ସ ଦେଶଗୁଡ଼ିକ ମଧରେ ଆର୍ଥିକ ନମନୀୟତା ବୃଦ୍ଧି କରିବା ।
     5. 11. ବ୍ରିକ୍ସ ରାଷ୍ଟ୍ରଗୁଡ଼ିକ ମଧ୍ୟରେ ବାଣିଜ୍ୟ ଏବଂ ନିବେଶର ଦ୍ରୁତ ଅଭିବୃଦ୍ଧି ଯୋଗୁ ଦେଖାଦେଇଥିବା ଆବଶ୍ୟକତାକୁ ପୂରଣ କରିବା ଲାଗି ଆମେ କେତେକ ନିଷ୍ପତ୍ତି ନେଇଛୁ । ବିଶ୍ୱ ବାଣିଜ୍ୟ ସଂଗଠନର ନୀତି ଏବଂ ପ୍ରତ୍ୟେକ ସଦସ୍ୟ ରାଷ୍ଟ୍ରଗୁଡ଼ିକର ପ୍ରଚଳିତ ନିୟନ୍ତ୍ରକ ଆଧାରକୁ ସମ୍ମାନ ଦେଇ, ଆମେ ଆର୍ଥିକ ସଂସ୍ଥାଗୁଡ଼ିକର ସଂଯୋଗୀକରଣ ଜରିଆରେ ଆର୍ଥିକ ବଜାରର ସମନ୍ୱୟକୁ ପ୍ରୋତ୍ସାହନ ଦେବା ଲାଗି ନିଷ୍ପତ୍ତି ନେଇଛୁ ଏବଂ ଆର୍ଥିକ କ୍ଷେତ୍ର ନିୟନ୍ତ୍ରକମାନଙ୍କ ମଧ୍ୟରେ ଅଧିକ ଯୋଗାଯୋଗ ଏବଂ ସହଯୋଗ ସୁନିଶ୍ଚିତ କରିବା ଲାଗି ମଧ୍ୟ ସହମତ ହୋଇଛୁ । ଆମେ ବେଆଇନ ଅର୍ଥ କାରବାର ରୋକିବା ଏବଂ ଆର୍ଥିକ ଆତଙ୍କବାଦର ମୁକାବିଲା କରିବା ଏବଂ ଏଫଏଟିଏଫକୁ ତ୍ୱରାନ୍ୱିତ କରିବା ଲାଗି ଅନ୍ତର୍ଜାତୀୟ ମାନକକୁ ସୁଧାରିବା ଏବଂ କାର୍ଯ୍ୟକାରୀ କରିବା ଦିଗରେ ସକ୍ରିୟ ଭାବେ ଅଂଶଗ୍ରହଣ କରିବା ଲାଗି ରାଜି ହୋଇଛୁ । ଏଏମ୍ଏଲ୍/ସିଫଟି ପ୍ରସଙ୍ଗରେ ବ୍ରିକ୍ସ ପ୍ରତିନିଧିଦଳର ମୁଖ୍ୟମାନଙ୍କ ମଧ୍ୟରେ ସହଯୋଗ, ବ୍ରିକ୍ସ ସିଟିଡବ୍ଲ୍ୟୁଜିର କାର୍ଯ୍ୟଧାରା ଏବଂ ଜାତୀୟ ଆର୍ଥିକ ବ୍ୟବସ୍ଥାର ସାର୍ବଭୌମତ୍ୱକୁ ସୁରକ୍ଷା କରିବା ମାଧ୍ୟମରେ ଏହା କରାଯିବ । ମୌଦ୍ରିକ ସହଯୋଗ ବୃଦ୍ଧି ପାଇଁ ଯୋଗାଯୋଗକୁ ଆହୁରି ନିବିଡ଼ କରିବା ଲାଗି ଆମେ ରାଜି ହୋଇଛୁ । ଏହା ପ୍ରତ୍ୟେକ କେନ୍ଦ୍ରୀୟ ବ୍ୟାଙ୍କର ଆଇନଗତ ଅଧିକାର ଅନୁରୂପ କରାଯିବ ଏଥିସହିତ ମୁଦ୍ରା ବିନିମୟ, ସ୍ଥାନୀୟ ମୁଦ୍ରାର ବନ୍ଦୋବସ୍ତ ଏବଂ ସ୍ଥାନୀୟ ମୁଦ୍ରାର ସିଧାସଳଖ ନିବେଶ, ଯେଉଁଠାରେ ଉଚିତ୍, ଏବଂ ମୁଦ୍ରା ସହଯୋଗର ବିଭିନ୍ନ ଦିଗରେ ରହିଥିବା ସମ୍ଭାବନାର ସନ୍ଧାନ ମଧ୍ୟ କରାଯିବ । ବ୍ରିକ୍ସ ଅର୍ଥବ୍ୟବସ୍ଥା ଏବଂ ବାଣିଜ୍ୟ ସହଯୋଗକୁ ସହାୟତା ଯୋଗାଇବା ଲାଗି ଏକ ଗୁରୁତ୍ୱପୂର୍ଣ୍ଣ ଭୂମିକା ନିର୍ବାହ କରିବା ଉଦ୍ଦେଶ୍ୟରେ ଆମେ ବ୍ରିକ୍ସ ଆନ୍ତଃବ୍ୟାଙ୍କ ସହଯୋଗ କାର୍ଯ୍ୟପ୍ରଣାଳୀ ବିକଶିତ କରିବାକୁ ପ୍ରୋତ୍ସାହନ ଯୋଗାଇଦେବୁ । କ୍ରେଡିଟ୍ ରେଟିଂ ସମ୍ପର୍କୀୟ ଆନ୍ତଃବ୍ୟାଙ୍କ ସହଯୋଗ ଏବଂ ଆନ୍ତଃବ୍ୟାଙ୍କ କରେନ୍ସି କ୍ରେଡିଟ୍ ଲାଇନ୍ ଉପରେ ବ୍ରିକ୍ସ ରାଷ୍ଟ୍ରଗୁଡ଼ିକ ମଧ୍ୟରେ ହୋଇଥିବା ବୁଝାମଣାକୁ ଚୂଡ଼ାନ୍ତ ରୂପ ଦେବା ଲାଗି ହୋଇଥିବା ଅଗ୍ରଗତିକୁ ଆମେ ପ୍ରଶଂସା କରୁଛୁ ।
     6. 12. ଜାଗତିକ ସ୍ଥିର ବିକାଶ ଏବଂ ଦୀର୍ଘକାଳୀନ ଅର୍ଥନୈତିକ ଅଭିବୃଦ୍ଧି ପାଇଁ ଏକ ଗୁରୁତ୍ୱପୂର୍ଣ୍ଣ ପରିଚାଳକ ନବସୃଜନର ଗୁରୁତ୍ୱକୁ ଆମେ ଉଲ୍ଲେଖ କରୁଛୁ । ଆମର 5ଟି ଅର୍ଥବ୍ୟବସ୍ଥାରେ ରହିଥିବା ନୂଆ ଅଭିବୃଦ୍ଧି ସମ୍ଭାବନାକୁ ସମ୍ମିଳିତ ଭାବେ ଆଗେଇ ନେବା ଲାଗି ବିଜ୍ଞାନ, ପ୍ରଯୁକ୍ତି ଏବଂ ନବସୃଜନ(ଏସଟିଆଇ) କ୍ଷେତ୍ରରେ ସହଯୋଗ ପାଇଁ ଆମେ ପ୍ରତିବଦ୍ଧ ଏବଂ ବିକାଶର ଆହ୍ୱାନଗୁଡ଼ିକୁ ମୁକାବିଲା କରିବା ଜାରି ରଖିବୁ । ପ୍ରକଳ୍ପର ଦ୍ୱିତୀୟ ଆହ୍ୱାନର ଶୁଭାରମ୍ଭ କରିବା ଏବଂ ବ୍ରିକ୍ସ ଏସଟିଆଇ ଫ୍ରେମ୍ୱାର୍କ କାର୍ଯ୍ୟକ୍ରମ ଅଧୀନରେ ବ୍ରିକ୍ସ ଗବେଷଣା ଏବଂ ବିକାଶ ପ୍ରକଳ୍ପଗୁଡ଼ିକର ଚୟନକୁ ଆମେ ପ୍ରଶଂସା କରୁଛୁ । ଆମେ ବ୍ରିକ୍ସ ଏସଟିଆଇ ବୁଝାମଣାକୁ ପ୍ରଶଂସା କରୁଛୁ ଏବଂ ନବସୃଜନ ଏବଂ ଉଦ୍ୟୋଗ କ୍ଷେତ୍ରରେ ବର୍ଦ୍ଧିତ ସହଯୋଗକୁ ସମର୍ଥନ କରୁଛୁ । ଏଥିସହିତ ପ୍ରଯୁକ୍ତି ସ୍ଥାନାନ୍ତର ଏବଂ ଆପ୍ଲିକେସନକୁ ପ୍ରୋତ୍ସାହନ, ବିଜ୍ଞାନ ଓ ପ୍ରଯୁକ୍ତି ପାର୍କ ଏବଂ ଉଦ୍ୟୋଗ ସହିତ ଗବେଷକ, ଉଦ୍ୟୋଗୀ, ପେସାଦାର ଏବଂ ଛାତ୍ରମାନଙ୍କ ଗତିଶୀଳତା କ୍ଷେତ୍ରରେ ସହଯୋଗକୁ ପ୍ରୋତ୍ସାହନ ଦେବା ଲାଗି ରାଜି ହୋଇଛୁ । ଶିକ୍ଷା, ବ୍ୟବସାୟ, ନାଗରିକ ସମାଜ ଏବଂ ଏହି ପ୍ରକ୍ରିୟାରେ ଅନ୍ୟ ଅଂଶଧାରୀଙ୍କ ସକ୍ରିୟ ସହଭାଗିତାକୁ ଆମେ ପ୍ରୋତ୍ସାହିତ କରୁଛୁ । ଏନଡିବି ସମେତ ପ୍ରଚଳିତ ପାଣ୍ଠି, ସଂସ୍ଥା ଏବଂ ଢାଂଚା ମାଧ୍ୟମରେ ସୀମାପାର ନିବେଶ ଏବଂ ଏସଟିଆଇ ନିବେଶ ପ୍ରୋତ୍ସାହନକୁ ସହଯୋଗ ଯୋଗାଇ ଦେଉଛୁ । ବ୍ରିକ୍ସ ନବସୃଜନ ସହଯୋଗ କାର୍ଯ୍ୟ ଯୋଜନା 2017-2010କୁ କାର୍ଯ୍ୟକାରୀ କରିବା ଲାଗି ସହଯୋଗ ଏବଂ ନବସୃଜନ ଓ ଉଦ୍ୟୋଗ ଭିତ୍ତିଭୂମି ବିକାଶ କ୍ଷେତ୍ରରେ ସହଯୋଗ ପାଇଁ କାର୍ଯ୍ୟ ଜାରି ରଖିବାକୁ ଆମେ ସହମତ ହୋଇଛୁ ।
     7. ନୂଆ ଶିଳ୍ପ ଭିତ୍ତିଭୂମି ଏବଂ ମାନକ, ଏବଂ ଶିଳ୍ପ କ୍ଷମତା ଏବଂ ନୀତି ଏବଂ କ୍ଷୁଦ୍ର, ସୂକ୍ଷ୍ମ ଏବଂ ମଧ୍ୟମ ସ୍ତରର ଉଦ୍ୟୋଗ (ଏସ୍ଏମ୍ଏମଇଗୁଡ଼ିକ) କ୍ଷେତ୍ରରେ ଶିଳ୍ପ ସହଯୋଗର ପ୍ରତିବଦ୍ଧତାକୁ ଆମେ ଦୋହରାଉଛୁ । ଏହାଦ୍ୱାରା ନୂଆ ଶିଳ୍ପ ବିପ୍ଳବର ସୁଯୋଗକୁ ମିଳିତ ଭାବେ ହାସଲ କରିବା ଏବଂ ଆମର ନିଜସ୍ୱ ଶିଳ୍ପାୟନ ପ୍ରକ୍ରିୟାକୁ ତ୍ୱରାନ୍ୱିତ କରିବା ଲାଗି ଲକ୍ଷ୍ୟ ରଖିଛୁ । ଆମେ ବ୍ରିକ୍ସ ଇନଷ୍ଟିଟ୍ୟୁଟ ଅଫ ଫ୍ୟୁଚର ନେଟୱାର୍କ ପ୍ରତିଷ୍ଠା କ୍ଷେତ୍ରରେ ରହିଥିବା ସମ୍ଭାବନାକୁ ପ୍ରୋତ୍ସାହନ ଦେବା ଲାଗି ସହମତ ହୋଇଛୁ । ଇଂଟରନେଟ୍ ଅଫ୍ ଥିଙ୍ଗସ୍, କ୍ଲାଉଡ୍ କମ୍ପ୍ୟୁଟିଙ୍ଗ, ବିଗ୍ ଡାଟା, ଡାଟା ଏନାଲିଟିକ୍ସ, ନାନୋଟେକ୍ନୋଲଜି, ଆର୍ଟିଫିସିଆଲ୍ ଇଂଟେଲିଜେନ୍ସ ଓ ଫାଇଭ୍ ଜି ଏବଂ ଅନ୍ୟ ସୃଜନାତ୍ମକ ଆପ୍ଲିକେସନ ସହିତ ଆଇସିଟି କ୍ଷେତ୍ରରେ ମିଳିତ ବ୍ରିକ୍ସ ଗବେଷଣା, ବିକାଶ ଏବଂ ନବସୃଜନକୁ ଆଗେଇ ନେବା ଲାଗି ଆମେ ସହମତ ହୋଇଛୁ । ଏହାଦ୍ୱାରା ଆମ ଦେଶଗୁଡ଼ିକରେ ଆଇସିଟି ଭିତ୍ତିଭୂମି ଏବଂ ଯୋଗାଯୋଗ ବ୍ୟବସ୍ଥାର ଉନ୍ନତି ହୋଇପାରିବ । ଆଇସିଟି ଭିତ୍ତିଭୂମିର ସୁରକ୍ଷା, ଡାଟା ଏବଂ ଇଂଟରନେଟର ସୁରକ୍ଷା ପାଇଁ ଏକ ଅନ୍ତର୍ଜାତୀୟସ୍ତରରେ କାର୍ଯ୍ୟକାରୀ ଯୋଗ୍ୟ ନିୟମ ବିକଶିତ କରିବା ସପକ୍ଷରେ ଆମେ ରହିଛୁ, ଯାହା ଏଥିରେ ସମ୍ପୃକ୍ତ ସମସ୍ତ ପକ୍ଷ ଦ୍ୱାରା ବ୍ୟାପକ ଭାବେ ଗ୍ରହଣୀୟ ହେବ, ଏବଂ ସମସ୍ତେ ମିଳିତ ଭାବେ ଏକ ସୁରକ୍ଷିତ ଏବଂ ନିରାପଦ ନେଟ୍ୱାର୍କର ନିର୍ମାଣ କରିପାରିବେ । ଆଇସିଟି ଗବେଷଣା ଏବଂ ବିକାଶ କ୍ଷେତ୍ରରେ ନିବେଶ ବୃଦ୍ଧିର ଗୁରୁତ୍ୱକୁ ଉପଲବ୍ଧୀ କରି ଆମେ ଆଇସିଟି କ୍ଷେତ୍ରରେ ନିବେଶର ବୃଦ୍ଧି କରିବୁ, ବସ୍ତୁ ଏବଂ ସେବା ଉତ୍ପାଦନରେ ନବସୃଜନକୁ ଗତିଶୀଳ କରାଇବୁ । ସ୍ମାର୍ଟ ସିଟି, ସ୍ୱାସ୍ଥ୍ୟସେବା ଏବଂ ଶକ୍ତି ଅପଚୟ କରନୁଥିବା ଡିଭାଇସ୍ ଆଦି କ୍ଷେତ୍ରରେ ନୂଆ ପିଢ଼ିର ଅଭିନବ ସାଧନ ବିକଶିତ କରିବା ମାଧ୍ୟମରେ ଆଇସିଟି ହାର୍ଡୱେର, ସଫ୍ଟୱେର ଏବଂ ଦକ୍ଷତାର ସହଯୋଗୀ ସାମର୍ଥ୍ୟକୁ ସାଧନରେ ପରିଣତ କରି ପରିଚୟ ଧାରଣା ଏବଂ ପାଇଲଟ୍ ପ୍ରକଳ୍ପକୁ କାର୍ଯ୍ୟକାରୀ କରିବା କ୍ଷେତ୍ରରେ ବିଭିନ୍ନ ଅନୁଷ୍ଠାନ, ସଂଗଠନ, ଉଦ୍ୟୋଗଗୁଡ଼ିକ ମଧ୍ୟରେ ସହଭାଗୀତାକୁ ଚିହ୍ନଟ କରିବା ଏବଂ ସହଯୋଗ କରିବାକୁ ଆମେ ପ୍ରୋତ୍ସାହନ ଦେଉଛୁ । ବ୍ରିକ୍ସ ଆଇସିଟି ବିକାଶ ଏଜେଣ୍ଡା ଏବଂ ଆକ୍ସନ୍ ପ୍ଲାନ୍କୁ କାର୍ଯ୍ୟକାରୀ କରିବା ଲାଗି ସକ୍ରିୟ ସହଭାଗୀତାକୁ ଆମେ ସମର୍ଥନ କରୁଛୁ ।
     8. 14. ଅବିରତ ବିକାଶ ନିମନ୍ତେ 2030 ଏଜେଣ୍ଡା କାର୍ଯ୍ୟକାରୀ କରିବା ଲାଗି ଆମର ପ୍ରତିବଦ୍ଧତାକୁ ଆମେ ଦୋହରାଉଛୁ । ଆମେ ମଧ୍ୟ ତିନୋଟି ପରିମେୟ ପରିସର-ଅର୍ଥନୈତିକ, ସାମାଜିକ ଏବଂ ପରିବେଶଗତ - ଆଧାରରେ ଭାରସାମ୍ୟ ଏବଂ ସମନ୍ୱୟ ରକ୍ଷା କରି ସ୍ଥିର ବିକାଶ ଲକ୍ଷ୍ୟ ହାସଲ କରିବା ଉଦ୍ଦେଶ୍ୟରେ ସମାନତାପୂର୍ଣ୍ଣ, ମୁକ୍ତ, ସାମଗ୍ରୀକ, ନବସୃଜନ ପରିଚାଳିତ ଏବଂ ସାମୁହିକ ବିକାଶ ସମ୍ପର୍କରେ ମତ ରଖିବୁ । ଆମେ ମଧ୍ୟ ସାମଗ୍ରୀକ ବିକାଶ ପାଇଁ ଉଚ୍ଚସ୍ତରୀୟ ରାଜନୈତିକ ଫୋରମ୍(ଏଚ୍ଏଲ୍ପିଏଫ୍) ସହିତ ମିଳିତ ଜାତିସଂଘର ଗୁରୁତ୍ୱପୂର୍ଣ୍ଣ ଭୂମିକାକୁ ସମର୍ଥନ କରୁଛୁ । 2030 ଏଜେଣ୍ଡାର ବିଶ୍ୱସ୍ତରୀୟ କାର୍ଯ୍ୟକାରୀତା ସମୀକ୍ଷା ଏବଂ ସମନ୍ୱୟ ସ୍ଥାପନ କରିବା ଏବଂ 2030 ଏଜେଣ୍ଡାକୁ କାର୍ଯ୍ୟକାରୀ କରିବା ଲାଗି ସହଯୋଗୀ ସଦସ୍ୟ ରାଷ୍ଟ୍ରଗୁଡ଼ିକର ଦକ୍ଷତା ବୃଦ୍ଧିକୁ ଦୃଷ୍ଟିରେ ରଖି ମିଳିତ ଜାତିସଂଘର ବିକାଶ ବ୍ୟବସ୍ଥାରେ ସଂସ୍କାରକୁ ସମର୍ଥନ କରୁଛୁ । ଆମେ ବିକଶିତ ରାଷ୍ଟ୍ରଗୁଡ଼ିକୁ ଆହ୍ୱାନ କରୁଛୁ ଯେ ସେମାନେ ସେମାନଙ୍କ ଅଧିକୃତ ବିକାଶ ସହାୟତା ପ୍ରତିବଦ୍ଧତାକୁ ଉଚିତ ସମୟ ମଧ୍ୟରେ ସମ୍ମାନ ଦିଅନ୍ତୁ ଏବଂ ବିକାଶଶୀଳ ଦେଶଗୁଡ଼ିକୁ ଅଧିକ ବିକାଶ ସମ୍ବଳ ଯୋଗାଇ ଦିଅନ୍ତୁ ।
     9. 15. ଅର୍ଥନୈତିକ ବିକାଶ ଲାଗି ଶକ୍ତିର ରଣନୈତିକ ଗୁରୁତ୍ୱକୁ ଉପଲବ୍ଧୀ କରି ଆମେ ଶକ୍ତି କ୍ଷେତ୍ରରେ ବ୍ରିକ୍ସ ସହଯୋଗକୁ ସୃଦୃଢ଼ କରିବା ଲାଗି ପ୍ରତିଶ୍ରୁତିବଦ୍ଧ । ଆମେ ମଧ୍ୟ ଏହା ଗ୍ରହଣ କରିଛୁ ଯେ ସ୍ଥିର ବିକାଶ, ଶକ୍ତି ହାସଲ, ଏବଂ ଶକ୍ତି ସୁରକ୍ଷା ଆଦି ପୃଥିବୀର ଭବିଷ୍ୟତ ଏବଂ ସମୃଦ୍ଧି ପାଇଁ ଗୁରୁତ୍ୱପୂର୍ଣ୍ଣ । ଆମେ ମଧ୍ୟ ଏହା ସ୍ୱୀକାର କରୁଛୁ ଯେ ସ୍ୱଚ୍ଛ ଏବଂ ନବୀକରଣଯୋଗ୍ୟ ଶକ୍ତି ସମସ୍ତଙ୍କ ପାଇଁ ସୁଲଭ ହେବା ଉଚିତ୍ । ଶକ୍ତି ଉପାଦାନ ଏବଂ ପ୍ରଯୁକ୍ତି ପାଇଁ ମୁକ୍ତ, ନମନୀୟ ଏବଂ ପାରଦର୍ଶି ବଜାର ବିକଶିତ କରିବା ଦିଗରେ ଆମେ କାର୍ଯ୍ୟ କରିବୁ । ଆମେ ଜୀବାଶ୍ମ ଇନ୍ଧନର ସର୍ବାଧିକ ଫଳପ୍ରଦ ଉପଯୋଗ ଏବଂ ଗ୍ୟାସ, ଜଳ ଏବଂ ଆଣବିକ ଶକ୍ତିର ବ୍ୟାପକ ବ୍ୟବହାରକୁ ପ୍ରୋତ୍ସାହନ ଦେବା ଦିଗରେ କାର୍ଯ୍ୟ କରିବୁ ଯାହା କମ୍ ପ୍ରଦୂଷଣ ନିଃସରଣ ଅର୍ଥବ୍ୟବସ୍ଥା, ଉନ୍ନତ ଶକ୍ତି ଗ୍ରହଣ ଏବଂ ସ୍ଥିର ବିକାଶ ଦିଗରେ ଯୋଗଦାନ ଦେଇପାରିବ । ଏ କ୍ଷେତ୍ରରେ, ଆମେ ବେସାମରିକ ପରମାଣୁ ଶକ୍ତି କ୍ଷମତା ବୃଦ୍ଧି ଲାଗି ପ୍ରଯୁକ୍ତିଭିତ୍ତିକ ଏବଂ ଆର୍ଥିକ ସହାୟତା ହାସଲ ଗୁରୁତ୍ୱକୁ ଉପଲବ୍ଧୀ କରିଛୁ ଯାହା ବ୍ରିକ୍ସ ଦେଶଗୁଡ଼ିକର ସ୍ଥିତି ବିକାଶ କ୍ଷେତ୍ରରେ ଯୋଗଦାନ କରିପାରିବ । ବ୍ରିକ୍ସ ଶକ୍ତି ଗବେଷଣା ସହଯୋଗ ପ୍ରତିଷ୍ଠାନ ପ୍ରତିଷ୍ଠା କରିବା ଲାଗି ନିରନ୍ତର ଆଲୋଚନା ଏବଂ ଶକ୍ତି ସହଯୋଗ ଏବଂ ଶକ୍ତି ଦକ୍ଷତା ବୃଦ୍ଧି କ୍ଷେତ୍ରରେ ଗବେଷଣାକୁ ପ୍ରୋତ୍ସାହନ ଦେବା ଲାଗି ଏହି କ୍ଷେତ୍ର ସହ ସମ୍ପୃକ୍ତ ସଂଗଠନଗୁଡ଼ିକୁ ଆହ୍ୱାନ କରୁଛୁ ।
    10. 16. ଆହୁରି ଜଳବାୟୁ ପରିବର୍ତ୍ତନ ପ୍ରଭାବର ମୁକାବିଲା କରିବା ଓ ସବୁଜ ପାଣ୍ଠି ଯୋଗାଣ ପାଇଁ ବ୍ରିକ୍ସ ସହଯୋଗ ବୃଦ୍ଧି, ଦାରିଦ୍ର୍ୟ ଦୂରୀକରଣ ଏବଂ ନିରନ୍ତର ବିକାଶକୁ ଦୃଷ୍ଟିରେ ରଖି ସବୁଜ ବିକାଶ ଏବଂ ଅଙ୍ଗାରକାମ୍ଳ ନିର୍ଗମନ ହ୍ରାସ କରୁଥିବା ଅର୍ଥବ୍ୟବସ୍ଥାକୁ ପ୍ରୋତ୍ସାହନ ଦେବା ପ୍ରତି ଆମେ ସମର୍ପିତ । ସାଧାରଣ ନୀତି କିନ୍ତୁ ବିବିଧ ଉତ୍ତରଦାୟିତ୍ୱ ଏବଂ ନିଜସ୍ୱ କ୍ଷମତା ସହିତ ଜଳବାୟୁ ପରିବର୍ତ୍ତନ ପାଇଁ ଗଠିତ ମିଳିତ ଜାତିସଂଘ ସମ୍ମେଳନର ନୀତି ଅଧୀନରେ ଗୃହିତ ହୋଇଥିବା ପ୍ୟାରିସ୍ ଚୁକ୍ତିକୁ କାର୍ଯ୍ୟକାରୀ କରିବା ଲାଗି ଆମେ ସମସ୍ତ ରାଷ୍ଟ୍ରଗୁଡ଼ିକୁ ଆହ୍ୱାନ କରୁଛୁ ଏବଂ ଏହାକୁ ଗ୍ରହଣ କରିବା ଓ କାର୍ଯ୍ୟକାରୀ କରିବା ଲାଗି ବିକାଶଶୀଳ ରାଷ୍ଟ୍ରଗୁଡ଼ିକର କ୍ଷମତା ବୃଦ୍ଧି ନିମନ୍ତେ ଆର୍ଥିକ, ପ୍ରଯୁକ୍ତିଭିତ୍ତିକ ଏବଂ ଦକ୍ଷତା ବିକାଶ ସଂକ୍ରାନ୍ତ ସହଯୋଗ ପ୍ରଦାନ ଲାଗି ବିକଶିତ ରାଷ୍ଟ୍ରଗୁଡ଼ିକୁ ଆହ୍ୱାନ କରୁଛୁ ।
    11. 17. ଆମ ଲୋକମାନଙ୍କର କଲ୍ୟାଣ ଏବଂ ଆମ ରାଷ୍ଟ୍ରଗୁଡ଼ିକର ସତତ ବିକାଶ ଲାଗି ପରିବେଶଗତ ସହଯୋଗ ଉପରେ ଆମେ ଗୁରୁତ୍ୱ ଦେଇଛୁ । ତେଣୁ ବାୟୁ ଏବଂ ଜଳ ପ୍ରଦୂଷଣ ହ୍ରାସ କରିବା, ବର୍ଜ୍ୟବସ୍ତୁ ପରିଚାଳନା ଏବଂ ଜୈବବିବିଧତାର ସୁରକ୍ଷା ପାଇଁ ଉନ୍ନତ ଏବଂ ଫଳପ୍ରଦ ସହଯୋଗ ଲାଗି ଦୃଢ଼ ପଦକ୍ଷେପ ନେବା ଲାଗି ଆମେ ରାଜି ହୋଇଛୁ । ପରିବେଶ ଅନୁକୂଳ ପ୍ରଯୁକ୍ତି ଭିତ୍ତିଭୂମିର ଗୁରୁତ୍ୱକୁ ଆମେ ଉପଲବ୍ଧୀ କରିଛୁ ଏବଂ ସହରାଂଚଳ ପରିବେଶଗତ ସ୍ଥିରତା ବିକଶିତ କରିବା, ଏବଂ ଏ ଦିଗରେ ବ୍ରିକ୍ସର ମିଳିତ ଉଦ୍ୟମକୁ ସମର୍ଥନ କରିବା ଲାଗି ସହମତ ହୋଇଛୁ । ବ୍ରାଜିଲ୍, ରୁଷ, ଭାରତ ଏବଂ ଦକ୍ଷିଣ ଆଫ୍ରିକା 2020ରେ ଚୀନ୍ ପକ୍ଷରୁ ଆୟୋଜିତ ହେବାକୁ ଥିବା ଜୈବ ବିବିଧତା ସମ୍ମେଳନ ପାଇଁ ବିଭିନ୍ନ ପକ୍ଷର ବୈଠକ ଆୟୋଜନକୁ ସ୍ୱାଗତ ଏବଂ ସମର୍ଥନ କରୁଛନ୍ତି ।
    12. 18. ବିଗତବର୍ଷଗୁଡ଼ିକରେ କୃଷିକ୍ଷେତ୍ରରେ ସହଯୋଗ ଫଳପ୍ରଦ ହୋଇଛି । ଏହାକୁ ଦୃଷ୍ଟିରେ ରଖି, ଆମେ କୃଷି ବିକାଶ ଏବଂ ଏହି କ୍ଷେତ୍ରରେ ରହିଥିବା ବିସ୍ତୃତ ସହଯୋଗ ସମ୍ଭାବନା ଦିଗରେ ବ୍ରିକ୍ସ ରାଷ୍ଟ୍ରଗୁଡ଼ିକର ଅଭିନବ ବୈଶିଷ୍ଟ୍ୟ ଏବଂ ପରିପୂରକତାକୁ ଗ୍ରହଣ କରିଛୁ । ଏ ସମ୍ବନ୍ଧରେ, ଆମେ 5ଟି ମୁଖ୍ୟ ଦିଗ ଯେପରିକି ଖାଦ୍ୟ ସୁରକ୍ଷା ଏବଂ ପୁଷ୍ଟିସାଧନ, ଜଳବାୟୁ ପରିବର୍ତ୍ତନ ଅନୁରୂପ କୃଷି ଆପଣାଇବା, କୃଷି ପ୍ରଯୁକ୍ତି ସହଯୋଗ ଏବଂ ନବସୃଜନ, କୃଷି ବାଣିଜ୍ୟ ଏବଂ ନିବେଶ, ଏବଂ କୃଷି କ୍ଷେତ୍ରରେ ଆଇସିଟି ଆପ୍ଲିକେସନ୍ ପ୍ରତି ପ୍ରାଥମିକତା ଦେଇଛୁ ଯାହାର ଉଦ୍ଦେଶ୍ୟ ହେଉଛି ସ୍ଥିର ଜାଗତିକ କୃଷି ବିକାଶ ଏବଂ ସ୍ଥିର ବିକାଶ ଲକ୍ଷ୍ୟ ହାସଲ କରିବା । ଭାରତରେ ବ୍ରିକ୍ସ କୃଷି ଗବେଷଣା ମଞ୍ଚର ସମନ୍ୱୟ କେନ୍ଦ୍ର ପ୍ରତିଷ୍ଠାକୁ ଆମେ ସ୍ୱାଗତ କରୁଛୁ, ଏହା ଏକ ଭର୍ଚୁଆଲ୍ ନେଟୱାର୍କ ଯାହା ପ୍ରାଥମିକ କ୍ଷେତ୍ରଗୁଡ଼ିକୁ ସମ୍ବୋଧନ କରିବାରେ ସଫଳ ହେବ ।
    13. 19. ସ୍ୱାଧୀନ ଓ ସ୍ଥିର ବିକାଶ ଏବଂ ବନ୍ୟପ୍ରାଣୀ ସଂରକ୍ଷଣ ଲକ୍ଷ୍ୟ ହାସଲ ଲାଗି ଆଫ୍ରିକା ମହାଦେଶ ମୁକାବିଲା କରୁଥିବା ଆହ୍ୱାନଗୁଡ଼ିକୁ ନେଇ ଆମେ ଚିନ୍ତିତ । ଆଫ୍ରିକା ସହିତ ସହଯୋଗ ସୁଦୃଢ଼ କରିବା ଏବଂ ବେଆଇନ ବନ୍ୟଜନ୍ତୁ ବ୍ୟବସାୟ, ନିଯୁକ୍ତିକୁ ପ୍ରୋତ୍ସାହନ, ଖାଦ୍ୟ ସୁରକ୍ଷା, ଭିତ୍ତିଭୂମି ବିକାଶ ଏବଂ ଶିଳ୍ପାୟନ ସହିତ ଯୋଗାଯୋଗ ଏବଂ ବିକାଶମୂଳକ ଉପକ୍ରମ ଏବଂ ପ୍ରକଳ୍ପ ମାଧ୍ୟମରେ ସହାୟତା ଯୋଗାଇବା ଦିଗରେ ଆମର ପ୍ରତିବଦ୍ଧତାକୁ ଆମେ ଦୋହରାଉଛୁ । ଶାନ୍ତି ଏବଂ ସାମାଜିକ-ଅର୍ଥନୈତିକ ବିକାଶ ଲାଗି ମହାଦେଶୀୟ କାର୍ଯ୍ୟସୂଚୀ ସହିତ ଏଜେଣ୍ଡା 2063 ଅଧୀନରେ ବିଭିନ୍ନ କାର୍ଯ୍ୟକ୍ରମକୁ କାର୍ଯ୍ୟକାରୀ କରିବା ଦିଗରେ ଆମେ ଆଫ୍ରିକୀୟ ରାଷ୍ଟ୍ରସଂଘକୁ ସହାୟତା କରିବା ଲାଗି ଆମେ ପ୍ରତିଶ୍ରୁତିବଦ୍ଧ ।
    14. 20. ସ୍ଥିର ବିକାଶ ଉପରେ ଦୁର୍ନୀତିର ନକାରାତ୍ମକ ପ୍ରଭାବ ବିଷୟରେ ଆମେ ଅବଗତ ଅଛୁ, ତେଣୁ ଆମେ ବ୍ରିକ୍ସ ଦୁର୍ନୀତି ନିରୋଧୀ ସହଯୋଗକୁ ବ୍ୟାପକ କରିବା ପ୍ରୟାସକୁ ସମର୍ଥନ କରୁଛୁ । ବ୍ରିକ୍ସ ରାଷ୍ଟ୍ରଗୁଡ଼ିକରେ ଦୁର୍ନୀତି ବିରୋଧରେ ଲଢ଼େଇ ଲାଗି ଆଲୋଚନା ଏବଂ ଅଭିଜ୍ଞତାର ଆଦାନପ୍ରଦାନ ମାଧ୍ୟମରେ ସହଭାଗୀତା ଏବଂ ସହଯୋଗ ପ୍ରତି ଆମେ ପ୍ରତିଶ୍ରୁତିବଦ୍ଧ । ଦୁର୍ନୀତିର ବେଆଇନ ପ୍ରବାହ ଅର୍ଥନୈତିକ ବିକାଶ ଏବଂ ଆର୍ଥିକ ସ୍ଥିରତାକୁ କ୍ଷତିଗ୍ରସ୍ତ କରିଥାଏ ବୋଲି ଆମେ ଅନୁଭବ କରିଛୁ, ତେଣୁ ସମ୍ପତ୍ତି ପୁନର୍ଲାଭ କ୍ଷେତ୍ରରେ ବିସ୍ତୃତ ସହଯୋଗକୁ ସମର୍ଥନ କରୁଛୁ । ବ୍ରିକ୍ସ ଦୁର୍ନୀତି ନିରୋଧୀ କାର୍ଯ୍ୟକାରୀ ଗୋଷ୍ଠୀ ମାଧ୍ୟମରେ, ସମ୍ପତ୍ତି ପୁନର୍ଲାଭ ସମ୍ବନ୍ଧୀୟ ପ୍ରସଙ୍ଗ ଏବଂ ଦୁର୍ନୀତିରେ ସମ୍ପୃକ୍ତ ବ୍ୟକ୍ତିଙ୍କ ସନ୍ଧାନ ଦ୍ୱାରା ଦୁର୍ନୀତି ବିରୋଧରେ ଅନ୍ତର୍ଜାତୀୟ ସହଯୋଗକୁ ସୁଦୃଢ଼ କରିବା ପ୍ରତି ଆମର ସମର୍ଥନ ରହିଛି । ବେଆଇନ ମୁଦ୍ରା ଏବଂ ଆର୍ଥିକ ପ୍ରବାହ, ଏବଂ ବେଆଇନ ଭାବେ ବିଦେଶୀ ବିଚାରାଳୟ ପଡ଼ିରହିଥିବା ସମ୍ପତ୍ତି ଏକ ଜାଗତିକ ସମସ୍ୟା ଯାହା ଅର୍ଥନୈତିକ ଅଭିବୃଦ୍ଧି ଏବଂ ସ୍ଥିର ବିକାଶ ପ୍ରତି ନକାରାତ୍ମକ ପ୍ରଭାବ ପକାଇପାରେ ବୋଲି ଆମେ ହୃଦୟଙ୍ଗମ କରୁଛୁ । ଏହି କ୍ଷେତ୍ରରେ ଆମେ ଆମର ଆଭିମୁଖ୍ୟକୁ ଆହୁରି ସହଯୋଗୀ କରିବୁ ଏବଂ ମିଳିତ ଜାତିସଂଘ ଦୁର୍ନୀତି ନିରୋଧୀ ସମ୍ମେଳନ ଏବଂ ଅନ୍ୟ ପ୍ରଚଳିତ ଅନ୍ତର୍ଜାତୀୟ ଆଇନ ବ୍ୟବସ୍ଥା ଅନୁଯାୟୀ ଦୁର୍ନୀତି ନିବାରଣ ପଦକ୍ଷେପକୁ ପ୍ରୋତ୍ସାହନ ଯୋଗାଇବା ପ୍ରତି ନିଜର ପ୍ରତିବଦ୍ଧତା ଜାହିର କରିବୁ ।
    15. 21. ଆମେ ଡିଜିଟାଲ୍ ଅର୍ଥବ୍ୟବସ୍ଥାର ଯୁଗରେ ରହୁଛୁ, ଏ କ୍ଷେତ୍ରରେ ରହିଥିବା ସୁଯୋଗର ଉପଯୋଗ ପାଇଁ ଆମେ ପ୍ରସ୍ତୁତ ଏବଂ ଜାଗତିକ ଅଭିବୃଦ୍ଧି ପାଇଁ ଏଥିରେ ରହିଥିବା ଆହ୍ୱାନର ମୁକାବିଲା କରିବା ଲାଗି ମଧ୍ୟ ଆମେ ପ୍ରସ୍ତୁତ ରହିଛୁ । ଏକ ସମ୍ପନ୍ନ ଏବଂ ଗତିଶୀଳ ଡିଜିଟାଲ୍ ଅର୍ଥବ୍ୟବସ୍ଥା ପାଇଁ ପରିବେଶ ସୃଷ୍ଟି କରିବା ସକାଶେ ଆମେ ନବସୃଜନ, ସହଭାଗୀତା, ତାଳମେଳ, ନମନୀୟତା, ମୁକ୍ତ ଏବଂ ସହଯୋଗୀ ବ୍ୟବସାୟିକ ବାତାବରଣ, ବିଶ୍ୱାସ ଏବଂ ନିରାପତ୍ତା, ଉପଭୋକ୍ତାଙ୍କ ଅଧିକାର ସୁରକ୍ଷା ଆଦି ନୀତି ଆଧାରରେ କାର୍ଯ୍ୟ କରିବୁ । ଯାହା ବିଶ୍ୱ ଅର୍ଥନୈତିକ ବିକାଶକୁ ପ୍ରୋତ୍ସାହନ ଦେବ ଏବଂ ପ୍ରତ୍ୟେକଙ୍କୁ ଲାଭାନ୍ୱିତ କରିବ ।
    16. 22. ଭିତ୍ତିଭୂମି, ବିନିର୍ମାଣ, ଶକ୍ତି, କୃଷି, ଆର୍ଥିକ ସେବା, ଇ-କମର୍ସ, ପ୍ରଯୁକ୍ତି ମାନକଗୁଡ଼ିକର ଶ୍ରେଣୀବଦ୍ଧ କରିବା ଏବଂ ଦକ୍ଷତା ବିକାଶ କ୍ଷେତ୍ରରେ ଆମର ଅର୍ଥନୈତିକ ସହଯୋଗକୁ ସୁଦୃଢ଼ କରିବାରେ ବ୍ରିକ୍ସ ବ୍ୟବସାୟିକ ପରିଷଦ ଏବଂ ବ୍ୟବସାୟିକ ଫୋରମ୍ ର ଯୋଗଦାନକୁ ଆମେ ପ୍ରଶଂସା କରୁଛୁ । ବ୍ୟବସାୟିକ ପରିଷଦର କାର୍ଯ୍ୟସୂଚୀ ଅନୁସାରେ ଆଂଚଳିକ ବିମାନ ଚଳାଚଳ ଉପରେ କାର୍ଯ୍ୟକାରୀ ଗୋଷ୍ଠୀ ସ୍ଥାପନକୁ ଆମେ ସ୍ୱାଗତ କରୁଛୁ ଏବଂ ଏଥିସହିତ ଜଡ଼ିତ ଏକ ଆଂଚଳିକ ବିମାନଚଳାଚଳ ବୁଝାମଣାପତ୍ର (ଏମ୍ଓୟୁ) ପାଇଁ ବ୍ରାଜିଲର ପ୍ରସ୍ତାବକୁ ପ୍ରଶଂସା କରୁଛୁ । ଆମେ ବ୍ୟବସାୟୀ ଗୋଷ୍ଠୀ ଏବଂ ସଂଗଠନଗୁଡ଼ିକୁ ସକ୍ରିୟ ଭାବେ ବ୍ରିକ୍ସ ସହଯୋଗ ସହିତ ଜଡ଼ିତ ହେବା ଲାଗି ଉତ୍ସାହିତ କରୁଛୁ । ଆପୋଷ ଲାଭ ସହଯୋଗକୁ ପ୍ରୋତ୍ସାହିତ କରିବାରେ ବାଣିଜ୍ୟ ଏବଂ ନିବେଶ ସୁବିଧା ପ୍ରଦାନକାରୀ ସଂସ୍ଥା ଭାବେ ସେମାନଙ୍କୁ ସେମାନଙ୍କ ଭୂମିକା ତୁଲାଇବା ଲାଗି ଯଥେଷ୍ଟ ସ୍ୱାଧୀନତା ଦେଉଛୁ ।
    17. 23. ଆମେ ଶ୍ରମ ବଜାରରେ ଦେଖିବାକୁ ମିଳୁଥିବା ପରିବର୍ତ୍ତନ ଏବଂ ଏହା ଦ୍ୱାରା ଆସୁଥିବା ସୁଯୋଗ ଏବଂ ଆହ୍ୱାନଗୁଡ଼ିକ ପ୍ରତି ଧ୍ୟାନ ଦେଇଛୁ । ଆମେ ସନ୍ତୋଷର ସହ ଉଲ୍ଲେଖ କରିବାକୁ ଚାହୁଁ ଯେ ମାନବ ସମ୍ବଳ, ନିଯୁକ୍ତି ଏବଂ ସାମାଜିକ ସୁରକ୍ଷା ବ୍ରିକ୍ସ ସହଯୋଗ ଉଲ୍ଲେଖନୀୟ ଭାବେ ବିସ୍ତାର ଲାଭ କରିଛି ଯାହା ମଜଭୂତ ଶ୍ରମ ବଜାର ସୂଚନା ବ୍ୟବସ୍ଥାକୁ ପ୍ରୋତ୍ସାହନ ଦେଇଛି, ଏବଂ ବ୍ରିକ୍ସ ଶ୍ରମ ଗବେଷଣା ପ୍ରତିଷ୍ଠାନଗୁଡ଼ିକୁ ଏବଂ ବ୍ରିକ୍ସ ସାମାଜିକ ସହଯୋଗ କାର୍ଯ୍ୟସୂଚୀକୁ ସଂଯୋଗ କରିପାରିଛି । ଭବିଷ୍ୟତର କାର୍ଯ୍ୟ ପାଇଁ ପ୍ରଶାସନିକସ୍ତରରେ ବ୍ରିକ୍ସର ଏକ ସାଧାରଣ ସ୍ଥିତିର ଉପଲବ୍ଧୀକୁ ଆମେ ସ୍ୱାଗତ କରୁଛୁ ଏବଂ ପୂର୍ଣ୍ଣ ନିଯୁକ୍ତି, ସଭ୍ୟ କାର୍ଯ୍ୟକୁ ପ୍ରୋତ୍ସାହନ, ଦକ୍ଷତା ବିକାଶ ମାଧ୍ୟମରେ ଦୁର୍ନୀତି ନିବାରଣ ଏବଂ ନିରାକରଣ ଦିଗରେ ଅଗ୍ରଗତି ଏବଂ ସାମଗ୍ରୀକ ଏବଂ ସ୍ଥିର ସାମାଜିକ ସୁରକ୍ଷା ବ୍ୟବସ୍ଥା ହାସଲ କରିବା ଲାଗି ପାରସ୍ପରିକ ସହଯୋଗ ଏବଂ ବିନିମୟକୁ ଆହୁରି ସୁଦୃଢ଼ କରିବା ଲାଗି ସହମତ ହେଉଛୁ ।
    18. ଆମ ଦେଶଗୁଡ଼ିକର ଦକ୍ଷତାପୂର୍ଣ୍ଣ ସାମାଜିକ ଏବଂ ଅର୍ଥନୈତିକ ବିକାଶ ସୁନିଶ୍ଚିତ କରିବା, ନବସୃଜନ ପ୍ରକ୍ରିୟାକୁ ତ୍ୱରାନ୍ୱିତ କରିବା ଏବଂ ଆମର ଉପଭୋକ୍ତାମାନଙ୍କୁ ଉନ୍ନତମାନର ଉତ୍ପାଦ ଯୋଗାଇ ଦେବା ଉଦ୍ଦେଶ୍ୟରେ ପ୍ରତିଦ୍ୱନ୍ଦ୍ୱିତା ସୁରକ୍ଷାର ଗୁରୁତ୍ୱକୁ ଆମେ ଉପଲବ୍ଧୀ କରୁଛୁ । ଆମ ଦେଶଗୁଡ଼ିକର ପ୍ରତିଦ୍ୱନ୍ଦ୍ୱିତା କର୍ତୃପକ୍ଷଙ୍କ ମଧ୍ୟରେ ବାର୍ତ୍ତାଳାପ ପ୍ରତି ଆମେ ଗୁରୁତ୍ୱ ଦେଇଛୁ ଯାହା ବିଶେଷ କରି, ବାଧ୍ୟତାମୂଳକ ପ୍ରକୃତିର ପ୍ରତିବନ୍ଧକାତ୍ମକ ବ୍ୟବସାୟକୁ ଚିହ୍ନଟ ଏବଂ ଦମନ କରିବା ପାଇଁ ମହତ୍ୱପୂର୍ଣ୍ଣ ।
    19. ବ୍ରିକ୍ସ ସୀମାଶୁଳ୍କ ସହଯୋଗ କମିଟି ଏବଂ ବ୍ରିକ୍ସ ସୀମାଶୁଳ୍କ କାର୍ଯ୍ୟକାରୀ ଗୋଷ୍ଠୀ ଦ୍ୱାରା ବିକଶିତ କାର୍ଯ୍ୟଦାରା ଜରିଆରେ ଆମର ସୀମା ଶୁଳ୍କ ପ୍ରଶାସନିକ କର୍ତ୍ତୃପକ୍ଷ ବାଣିଜ୍ୟ ପ୍ରୋତ୍ସାହନ, ସୁରକ୍ଷା ଏବଂ ପ୍ରବର୍ତ୍ତନ, ଦକ୍ଷତା ବିକାଶ ଏବଂ ଅନ୍ୟ ଆପୋଷ ସ୍ୱାର୍ଥସମ୍ବଳିତ ପ୍ରସଙ୍ଗରେ କରିଥିବା ଅଗ୍ରଗତିକୁ ଆମେ ସନ୍ତୋଷର ସହ ଉଲ୍ଲେଖ କରିବାକୁ ଚାହୁଁଛୁ । ଆମେ ଆପୋଷ ସୂଚନା ସହଭାଗୀତା, ସୀମାଶୁଳ୍କ ନିୟନ୍ତ୍ରଣର ଆପୋଷ ଅନୁମୋଦନ, ଏବଂ ପ୍ରବର୍ତ୍ତନ କ୍ଷେତ୍ରରେ ଆପୋଷ ସହାୟତାର ମାର୍ଗ ପ୍ରଦର୍ଶନକାରୀ ନୀତି ଆଧାରରେ ଆମର ସହଯୋଗକୁ ବୃଦ୍ଧିକୁ ପ୍ରୋତ୍ସାହନ ଦେଉଛୁ ଯାହା ଅଭିବୃଦ୍ଧିକୁ ତ୍ୱରାନ୍ୱିତ କରିବା ସହ ଲୋକ କଲ୍ୟାଣକୁ ପ୍ରୋତ୍ସାହନ ଯୋଗାଇପାରିବ । ସୀମାଶୁଳ୍କ ପ୍ରସଙ୍ଗରେ ଆପୋଷ ସହଯୋଗକୁ ସୁଦୃଢ଼ କରିବା ଲାଗି ବ୍ରିକ୍ସ ସୀମାଶୁଳ୍କ ଆପୋଷ ସହାୟତା ଚୁକ୍ତିକୁ ଯଥାସମ୍ଭବ ଚୂଡ଼ାନ୍ତ କରିବା ଲାଗି ଆମର ପ୍ରତିଶ୍ରୁତିବଦ୍ଧତାକୁ ଦୋହରାଉଛୁ ।
    20. 26. ଶାନ୍ତିପୂର୍ଣ୍ଣ ଉଦ୍ଦେଶ୍ୟରେ ମହାକାଶର ଉପଯୋଗ ନୀତିକୁ ଆମେ ପାଳନ କରୁଛୁ ଏବଂ ବିଶ୍ୱ ଜଳବାୟୁ ପରିବର୍ତ୍ତନ, ପରିବେଶ ସୁରକ୍ଷା, ବିପର୍ଯ୍ୟୟ ପ୍ରଶମନ ଓ ଉଦ୍ଧାର ଏବଂ ମାନବଜଗତ ଭୋଗୁଥିବା ଅନ୍ୟାନ୍ୟ ଆହ୍ୱାନଗୁଡ଼ିକର ମୁକାବିଲା ଲାଗି ମହାକାଶ ପ୍ରଯୁକ୍ତିର ଉପଯୋଗ ନିମନ୍ତେ ମହାକାଶ କାର୍ଯ୍ୟକ୍ରମରେ ଅନ୍ତର୍ଜାତୀୟ ସହଯୋଗକୁ ସୁଦୃଢ଼ କରିବାର ଆବଶ୍ୟକତା ଉପରେ ଗୁରୁତ୍ୱ ଦେଉଛୁ ।
    21. ବ୍ରିକ୍ସ ବିପର୍ଯ୍ୟୟ ପରିଚାଳନା ମନ୍ତ୍ରୀଙ୍କୁ ନେଇ ସେଣ୍ଟ ପିଟର୍ସବର୍ଗ ଏବଂ ଉଦୟପୁର ଘୋଷଣାନାମାକୁ ସ୍ମରଣ କରିବା ସହିତ ବିପର୍ଯ୍ୟୟ ବିପତ୍ତି ପରିଚାଳନା ନିମନ୍ତେ ବ୍ରିକ୍ସ ଯୁଗ୍ମ ଟାସ୍କଫୋର୍ସ ଗଠନ କରିବା ଲାଗି ହୋଇଥିବା ନିଷ୍ପତ୍ତିକୁ କାର୍ଯ୍ୟକାରୀ କରିବା ଉଦ୍ଦେଶ୍ୟରେ ଆମେ ଲଗାତାର ଭାବେ ବ୍ରିକ୍ସ ରାଷ୍ଟ୍ରଗୁଡ଼ିକର ଜରୁରୀକାଳୀନ ସେବା ଦିଗରେ କାର୍ଯ୍ୟ କରିବାର ଗୁରୁତ୍ୱକୁ ଉପଲବ୍ଧୀ କରୁଛୁ । ଏହାର ଉଦ୍ଦେଶ୍ୟ, ବିପର୍ଯ୍ୟୟ ବିପତ୍ତି ପରିଚାଳନା କ୍ଷେତ୍ରରେ ଶ୍ରେଷ୍ଠ ଉଦାହରଣର ସୂଚନା ଆଦାନପ୍ରଦାନ ଏବଂ ପୂର୍ବାନୁମାନ ଓ ଆଗୁଆ ସୂଚନା କ୍ଷେତ୍ରରେ ସହଯୋଗ ଆଦି ଜରିଆରେ ବର୍ତ୍ତମାନର ବିପର୍ଯ୍ୟୟ ବିପଦକୁ ଏଡ଼ାଇ ସୁରକ୍ଷିତ ଭବିଷ୍ୟତ ନିର୍ମାଣ କରିବା । ଯାହାଦ୍ୱାରା ପ୍ରାକୃତିକ ଏବଂ ମାନବକୃତ ବିପର୍ଯ୍ୟୟର ମୁକାବିଲା କରିବା ସମ୍ଭବ ହୋଇପାରିବ ।
    22. ଆମେ ସନ୍ତୋଷର ସହ ଉଲ୍ଲେଖ କରିବାକୁ ଚାହୁଁ ଯେ ଅଡିଟ୍, ପରିସଂଖ୍ୟାନ ଏବଂ ଏକ୍ସପୋର୍ଟ କ୍ରେଡିଟ୍ କ୍ଷେତ୍ରରେ ବ୍ରିକ୍ସ ସହଯୋଗରେ ଉଲ୍ଲେଖନୀୟ ଅଗ୍ରଗତି ହୋଇଛି ଏବଂ ଏହି କ୍ଷେତ୍ରରେ ସହଯୋଗକୁ ଆହୁରି ବୃଦ୍ଧି କରିବା ଲାଗି ଆମେ ସହମତ ହୋଇଛୁ ।

    ବିଶ୍ୱ ଅର୍ଥନୈତିକ ପ୍ରଶାସନ

     1. 29. ଆମେ ଏକ ବିଶ୍ୱ ଅର୍ଥନୈତିକ ପ୍ରଶାସନର ପୁର୍ନଗଠନକୁ ପ୍ରୋତ୍ସାହନ ଦେବାକୁ ଚାହୁଁ ଯାହା ବର୍ତ୍ତମାନର ଆର୍ଥିକ ପରିଦୃଶ୍ୟର ଅନୁକୂଳ ତଥା ଅଧିକ ଦକ୍ଷ ଏବଂ ଚିନ୍ତନଶୀଳ ହୋଇଥିବ, ଯେଉଁଥିରେ ବିକାଶଶୀଳ ଅର୍ଥବ୍ୟବସ୍ଥା ଏବଂ ଉତ୍ଥାନଶୀଳ ବଜାରର ବର୍ଦ୍ଧିତ ପ୍ରତିନିଧିତ୍ୱ ଏବଂ ସ୍ୱର ରହିଥିବ । 2019 ବସନ୍ତ ବୈଠକ ସୁଦ୍ଧା, ଏବଂ 2019 ବାର୍ଷିକ ବୈଠକ ପୂର୍ବରୁ, ନୂଆ ସଂରକ୍ଷଣ ସୂତ୍ର, ଆଧାରରେ ଅନ୍ତର୍ଜାତୀୟ ମୁଦ୍ରା ପାଣ୍ଠିର 15ତମ ସାଧାରଣ ସମୀକ୍ଷାକୁ ଚୁଡ଼ାନ୍ତ ରିପୋର୍ଟ ଦେବା ଲାଗି ଆମର ପ୍ରତିବଦ୍ଧତାକୁ ଦୋହରାଉଛୁ । ଆମେ ବିଶ୍ୱ ବ୍ୟାଙ୍କ ଗୋଷ୍ଠୀ ଶେୟାର ହୋଲ୍ଡିଂ ସମୀକ୍ଷାକୁ କାର୍ଯ୍ୟକାରୀ କରିବା ଲାଗି ପ୍ରୋତ୍ସାହନ ଜାରି ରଖିବୁ ।
     2. ସ୍ଥିର ଅଭିବୃଦ୍ଧି ପାଇଁ ଏକ ମୁକ୍ତ ଏବଂ ନମନୀୟ ବିତ୍ତୀୟ ପ୍ରଣାଳୀରୁ ମହତ୍ୱ ଉପରେ ଆମେ ଜୋର ଦେଉଛୁ, ଏବଂ ପୁଞ୍ଜିପ୍ରବାହର ଆହୁରି ଅଧିକ ଲାଭ ଉଠାଇବା ଲାଗି ସହମତ ହୋଇଛୁ । ଅତ୍ୟଧିକ ସୀମାପାର ପୁଞ୍ଜିପ୍ରବାହ ଓ ଅସ୍ଥିରତା ଯୋଗୁ ସୃଷ୍ଟି ହେଉଥିବା ବିପଦ ପରିଚାଳନା ପାଇଁ ରାଜି ହୋଇଛୁ । ବ୍ରିକ୍ସ ସିଆରଏ ବ୍ରିକ୍ସ ଆର୍ଥିକ ସହଯୋଗ ଏବଂ ବିକାଶ କ୍ଷେତ୍ରରେ ଏକ ମାଇଲଖୁଂଟ ଯାହା ବିଶ୍ୱ ଅର୍ଥନୈତିକ ସ୍ଥିରତା କ୍ଷେତ୍ରରେ ମଧ୍ୟ ଯୋଗଦାନ କରିଥାଏ । ବ୍ୟାପକ ଆର୍ଥିକ ସୂଚନା ଆଦାନପ୍ରଦାନ କ୍ଷେତ୍ରରେ ସିଆରଏ ବ୍ୟବସ୍ଥା ଏବଂ ସିଆରଏର ଗବେଷଣା କ୍ଷମତାକୁ ବଢ଼ାଇବା ଲାଗି ହୋଇଥିବା ବୁଝାମଣାକୁ ଆମେ ସ୍ୱାଗତ କରୁଛୁ । ଅନ୍ତର୍ଜାତୀୟ ମୁଦ୍ରା ପାଣ୍ଠି ଏବଂ ସିଆରଏ ମଧ୍ୟରେ ନିବିଡ଼ ସହଯୋଗକୁ ମଧ୍ୟ ଆମେ ପ୍ରୋତ୍ସାହନ ଦେଉଛୁ ।
     3. ଆମେ ଦକ୍ଷିଣ ଆଫ୍ରିକାରେ ଏନଡିବି ଆଫ୍ରିକା ଆଂଚଳିକ କେନ୍ଦ୍ର ପ୍ରତିଷ୍ଠାକୁ ସ୍ୱାଗତ କରୁଛୁ, ଯାହାକି ଏହି ବ୍ୟାଙ୍କର ପ୍ରଥମ ଆଂଚଳିକ କାର୍ଯ୍ୟାଳୟ । ଆମେ ପ୍ରକଳ୍ପ ପ୍ରସ୍ତୁତି ପାଣ୍ଠି ସ୍ଥାପନ ଏବଂ ଦ୍ୱିତୀୟ ପର୍ଯ୍ୟାୟ ପ୍ରକଳ୍ପ ଅନୁମୋଦନକୁ ସ୍ୱାଗତ କରୁଛୁ । ଆମେ ସ୍ଥାୟୀ ମୁଖ୍ୟାଳୟ ବିଲ୍ଡିଂ ନିର୍ମାଣ ପାଇଁ ବ୍ୟାଙ୍କକୁ ଶୁଭକାମନା ଜଣାଉଛୁ । ଦେଶଗୁଡ଼ିକ ମଧ୍ୟରେ ନିବିଡ଼ ଅର୍ଥନୈତିକ ସମ୍ପର୍କ ଏବଂ ସହଭାଗୀତା ପାଇଁ ଆମେ ଢାଂଚାଗତ ଯୋଗାଯୋଗର ଗୁରୁତ୍ୱ ଉପରେ ଜୋର ଦେଇଛୁ । ବ୍ରିକ୍ସ ରାଷ୍ଟ୍ରଗୁଡ଼ିକର ସ୍ଥିର ବିକାଶ, ଭିତ୍ତିଭୂମି ନିର୍ମାଣକୁ ପ୍ରୋତ୍ସାହନ ଏବଂ ସମ୍ବଳ ଯୋଗାଡ଼ କରିବା ଉଦ୍ଦେଶ୍ୟରେ ବିଶ୍ୱ ବ୍ୟାଙ୍କ, ଏସିଆନ୍ ଇନ୍ଫ୍ରାଷ୍ଟ୍ରକଚର୍ ଇନଭେଷ୍ଟମେଣ୍ଟ ବ୍ୟାଙ୍କ ଏବଂ ବ୍ରିକ୍ସ ବ୍ୟବସାୟିକ ପରିଷଦ ଭଳି ବହୁମୁଖୀ ବିକାଶ ସଂସ୍ଥାନଗୁଡ଼ିକ ସହିତ ତାଳମେଳ ରଖି କାର୍ଯ୍ୟ କରିବା ଲାଗି ଆମେ ଏନଡିବି ସମ୍ପୂର୍ଣ୍ଣ ଭାବେ ନିଜର ଭୂମିକା ନିର୍ବାହ କରିବା ଲାଗି ପ୍ରୋତ୍ସାହିତ କରୁଛୁ ।
     4. ଜଗତିକରଣର ସୁଫଳରେ ପ୍ରତ୍ୟେକ ଲୋକ ଏବଂ ରାଷ୍ଟ୍ର ଯୋଗଦାନ କରନ୍ତୁ ଏହି ଉଦ୍ଦେଶ୍ୟରେ ଆମେ ଏକ ମୁକ୍ତ ଏବଂ ସମଷ୍ଟିଗତ ଅର୍ଥବ୍ୟବସ୍ଥା ଉପରେ ଗୁରୁତ୍ୱ ଦେଉଛୁ । ନିୟମ-ଆଧାରିତ, ପାରଦର୍ଶୀ, ପକ୍ଷପାତବିହୀନ, ମୁକ୍ତ ଏବଂ ବିଶ୍ୱ ବାଣିଜ୍ୟ ସଂଗଠନ(ଡବ୍ଲ୍ୟୁଟିଓ) ସନ୍ନିବେଶିତ ହୋଇଥିବା ସମଷ୍ଟିଗତ ବହୁମୁଖୀ ବାଣିଜ୍ୟ ବ୍ୟବସ୍ଥା ପ୍ରଚଳନ ଲାଗି ଆମେ ଦୃଢ଼ ଭାବେ ପ୍ରତିଶ୍ରୁତିବଦ୍ଧ । ବର୍ତ୍ତମାନର ଡବ୍ଲ୍ୟୁଟିଓ ନିୟମ ପୂର୍ଣ୍ଣ ଭାବେ କାର୍ଯ୍ୟକ୍ଷମ ଏବଂ ପ୍ରବର୍ତ୍ତନ ସୁନିଶ୍ଚିତ କରିବା ଲାଗି ଆମେ ପ୍ରତିଶ୍ରୁତିବଦ୍ଧ ଏବଂ ଡବ୍ଲ୍ୟୁଟିଓକୁ ଆହୁରି ସୁଦୃଢ଼ କରିବା ଉଦ୍ଦେଶ୍ୟରେ ମିଳିତ ଭାବେ କାର୍ଯ୍ୟ କରିବା ଲାଗି ମଧ୍ୟ ନିମନ୍ତେ ଆମେ ସମର୍ପିତ । ସକାରାତ୍ମକ ଫଳାଫଳ ପାଇଁ ଚଳିତ ବର୍ଷ ଆର୍ଜେଣ୍ଟିନାରେ ହେବାକୁ ଥିବା ଡବ୍ଲ୍ୟୁଟିଓ ମନ୍ତ୍ରୀସ୍ତରୀୟ ସମ୍ମିଳନୀ ଏବଂ ବାଲି ଓ ନାଇରୋବି ଏମସିଏମର ଫଳାଫଳ କାର୍ଯ୍ୟକାରୀ କରିବାକୁ ତ୍ୱରାନ୍ୱିତ କରିବା ଲାଗି ଆମେ ଆହ୍ୱାନ କରୁଛୁ । ଆମେ ଦୃଢ଼ ଭାବେ ସଂରକ୍ଷଣବାଦକୁ ବିରୋଧ ଜାରି ରଖିବୁ । ଆମେ ସଂରକ୍ଷଣବାଦ ପଦକ୍ଷେପ ଉଚ୍ଛେଦ ପାଇଁ ଦୃଢ଼ ଭାବେ ଛିଡ଼ା ହେବା ଲାଗି ଆମର ଶପଥକୁ ଦୋହରାଉଛୁ ଏବଂ ଅନ୍ୟ ରାଷ୍ଟ୍ରଗୁଡ଼ିକୁ ଆମର ଏହି ପ୍ରତିବଦ୍ଧତା ସହ ଯୋଡ଼ି ହେବା ଲାଗି ଆହ୍ୱାନ ଜଣାଉଛୁ ।
     5. 33. ଅନ୍ତର୍ଜାତୀୟ ଅର୍ଥନୈତିକ ସହଯୋଗ ପାଇଁ ଏକ ପ୍ରମୁଖ ଫୋରମ୍ ଭାବେ ଜି20ର ନିରନ୍ତର ଭୂମିକାକୁ ଉପଲବ୍ଧୀ କରି ହାମବର୍ଗ ଏବଂ ହାଙ୍ଗଝୋଉ ସହିତ ଅନ୍ୟ ଜି20 ସମ୍ମିଳନୀରେ ନିଆଯାଇଥିବା ଫଳାଫଳ ଉପରେ କାର୍ଯ୍ୟ କରିବା ଲାଗି ଆମେ ଆମର ପ୍ରତିବଦ୍ଧତାକୁ ଦୋହରାଉଛୁ । ଇଏମ୍ଡିଇଗୁଡ଼ିକର ବାହ୍ୟ ବାଧକ ଏବଂ ନକାରାତ୍ମକ ଫଳାଫଳ ହ୍ରାସ କରିବା ଲାଗି ସମଷ୍ଟିଗତ ଅର୍ଥନୀତିର ନୀତିଗତ ସହଯୋଗକୁ ଆହୁରି ବୃଦ୍ଧି କରିବା ପାଇଁ ଆମେ ଜି-20କୁ ଆହ୍ୱାନ କରୁଛୁ । ଜି-20 ବିକାଶ ପ୍ରକ୍ରିୟାକୁ ତ୍ୱରାନ୍ୱିତ ଏବଂ ଫଳାଫଳ ଆଧାରିତ ଇଏମ୍ଡିଗୁଡ଼ିକର ସ୍ୱାର୍ଥ ଏବଂ ପ୍ରାଥମିକତାକୁ ପ୍ରତିଫଳିତ କରୁ ଏହି ଉଦ୍ଦେଶ୍ୟରେ ଆମେ ଆର୍ଜେଣ୍ଟିନା ପ୍ରେସିଡେନ୍ସି ଅଧୀନରେ ସହଯୋଗ ଏବଂ ସମନ୍ୱୟ ବୃଦ୍ଧି ଲାଗି ସହମତ ହୋଇଛୁ ।
     6. 34. ଆମେ ଏକ ସ୍ୱଚ୍ଛ ଏବଂ ଅତ୍ୟାଧୁନିକ ବିଶ୍ୱ ଟିକସ ବ୍ୟବସ୍ଥା ହାସଲ କରିବା ଦିଗରେ ଆମର ପ୍ରତିଶ୍ରୁତିବଦ୍ଧତା ଦୋହରାଉଛୁ ଏବଂ ବେସ୍ ଇରୋଜନ୍ ଏବଂ ପ୍ରଫିଟ୍ ଶିଫ୍ଟିଂ (ବିଇପିଏସ୍) ସମସ୍ୟାର ମୁକାବିଲା କ୍ଷେତ୍ରରେ ସହଯୋଗକୁ ଆହୁରି ନିବିଡ଼ି କରିବା ସହିତ ଏକ ସମାନତାପୂର୍ଣ୍ଣ, ବିକାଶନ୍ମୁଖୀ ଏବଂ ଦକ୍ଷ ଅନ୍ତର୍ଜାତୀୟ ଟିକସ ବ୍ୟବସ୍ଥାକୁ ପ୍ରୋତ୍ସାହନ ଦେବା, ଟିକସ ସୂଚନାର ଆଦାନପ୍ରଦାନ ଏବଂ ବିକାଶଶୀଳ ରାଷ୍ଟ୍ରଗୁଡ଼ିକର ଦକ୍ଷତା ବିକାଶରେ ଉନ୍ନତି ଆଣିବା ପ୍ରତି ଗୁରୁତ୍ୱ ଦେଉଛୁ । ଅନ୍ତର୍ଜାତୀୟ ଟିକସ ନିୟମ ସ୍ଥାପନ ଲାଗି ବ୍ରିକ୍ସର ଯୋଗଦାନ ବୃଦ୍ଧି ନିମନ୍ତେ ଆମେ ବ୍ରିକ୍ସ ଟିକସ ସହଯୋଗକୁ ସୁଦୃଢ଼ କରିବୁ । ପ୍ରତ୍ୟେକ ରାଷ୍ଟ୍ରର ପ୍ରାଥମିକତା ଆଧାରରେ ଅନ୍ୟ ବିକାଶଶୀଳ ରାଷ୍ଟଗୁଡ଼ିକୁ ପ୍ରଭାବୀ ଏବଂ ସ୍ଥିର ବୈଷୟିକ ସହାୟତା ଯୋଗାଇ ଦେବୁ ।

    ଅନ୍ତର୍ଜାତୀୟ ଶାନ୍ତି ଏବଂ ସୁରକ୍ଷା

     1. 35. ସାରା ବିଶ୍ୱରେ ହେଉଥିବା ପରିବର୍ତ୍ତନ ଏବଂ ଅନ୍ତର୍ଜାତୀୟ ସମୁଦାୟ ଭୋଗୁଥିବା ଜାଗତିକ ଆହ୍ୱାନ ଏବଂ ଭୟ ସମ୍ପର୍କରେ ଆମେ ଅବଗତ ଅଛୁ । ଅନ୍ତର୍ଜାତୀୟ ନିରାପତ୍ତା ଏବଂ ସୁରକ୍ଷା ସହ ଜଡ଼ିତ ପ୍ରସଙ୍ଗଗୁଡ଼ିକୁ ଅନ୍ତର୍ଜାତୀୟ ମଞ୍ଚ ଉପସ୍ଥାପନ କରିବା ଲାଗି ଆମେ ସହଯୋଗ ଏବଂ ଯୋଗାଯୋଗ ବୃଦ୍ଧି କରିବା ଲାଗି ପ୍ରତିଶ୍ରୁତିବଦ୍ଧ । ସାର୍ବଭୌମ ସମାନତା ଏବଂ ଅନ୍ତରୀଣ ବ୍ୟାପାରରେ ଅନ୍ୟ ରାଷ୍ଟ୍ରଗୁଡ଼ିକର ଅଣ-ହସ୍ତକ୍ଷେପ ସହିତ ମିଳିତ ଜାତିସଂଘ ଘୋଷଣାପତ୍ରର ସିଦ୍ଧାନ୍ତ ଓ ଉଦ୍ଦେଶ୍ୟ ତଥା ଅର୍ନ୍ତଜାତୀୟ ଆଇନର ମୌଳିକ ନୀତିକୁ ବଜାୟ ରକି ବିଶ୍ୱଶାନ୍ତି ଏବଂ ନିରାପତ୍ତାର ସୁରକ୍ଷା ଲାଗି ଆମେ ଆମର ପ୍ରତିଶ୍ରୁତିବଦ୍ଧତାକୁ ଦୋହରାଉଛୁ ।
     2. 36. ବେଜିଂ ଠାରେ 27-28 ଜୁଲାଇ, 2017ରେ ଅନୁଷ୍ଠିତ ବ୍ରିକ୍ସ ଉଚ୍ଚସ୍ତରୀୟ ପ୍ରତିନିଧିମାନଙ୍କର ସପ୍ତମ ବୈଠକକୁ ଆମେ ସ୍ୱାଗତ କରୁଛୁ । ବିଶ୍ୱ ପ୍ରଶାସନ, ଆତଙ୍କବାଦ ଦମନ, ଆଇସିଟିର ବ୍ୟବହାରରେ ନିରାପତା, ଶକ୍ତି ସୁରକ୍ଷା, ବୃହତ ଅନ୍ତର୍ଜାତୀୟ ଏବଂ କ୍ଷେତ୍ରୀୟ ବିପଦପୂର୍ଣ୍ଣ ସ୍ଥାନ, ସହିତ ଜାତୀୟ ନିରାପତ୍ତା ଏବଂ ବିକାଶ ପ୍ରସଙ୍ଗରେ ସାଧାରଣ ସହମତି ସୃଷ୍ଟି ହେବାକୁ ଆମେ ପ୍ରଶଂସା କରୁଛୁ । ବ୍ରିକ୍ସ ଗୁଇନ୍ଦା ଫୋରମ୍ ପ୍ରତିଷ୍ଠା ପାଇଁ ବ୍ରାଜିଲର ପ୍ରସ୍ତାବକୁ ଆମେ ସମର୍ଥନ କରୁଛୁ । ଆମେ ବୈଠକର ଅଗ୍ରଗତି ନେଇ ପଦବୀଧାରୀଙ୍କ ରିପୋର୍ଟକୁ ସ୍ୱାଗତ କରୁଛୁ ଏବଂ ଏହାକୁ ଜାରି ରଖିବା ଲାଗି ପରବର୍ତ୍ତି ପଦବୀଧାରୀଙ୍କୁ ପ୍ରୋତ୍ସାହିତ କରୁଛୁ । ଉପରୋକ୍ତ ପ୍ରସଙ୍ଗରେ ରାଜି ହେବା ସହ ଆମେ ବାସ୍ତବ ନିରାପତ୍ତା ସହଯୋଗ ବୃଦ୍ଧି କରିବା ଲାଗି ଆଗ୍ରହୀ ରହିଛୁ ।
     3. ଚୀନର ଉଦ୍ୟମ ଏବଂ ଆୟୋଜନକ୍ରମେ 18-19 ଜୁନ୍ 2017ରେ ବେଜିଂରେ ଅନୁଷ୍ଠିତ ବ୍ରିକ୍ସ ବୈଦେଶିକ ବ୍ୟାପାର/ଅନ୍ତର୍ଜାତୀୟ ସମ୍ପର୍କ ମନ୍ତ୍ରୀମାନଙ୍କ ବୈଠକକୁ ଆମେ ସ୍ୱାଗତ କରୁଛୁ । ଏଥିରେ ମନ୍ତ୍ରୀମାନେ ବିଶ୍ୱ ରାଜନୀତି, ନିରାପତ୍ତା, ଅର୍ଥନୈତିକ ଏବଂ ସାଧାରଣ ସ୍ୱାର୍ଥ ସମ୍ବଳିତ ଆର୍ଥିକ ପ୍ରସଙ୍ଗ ଏବଂ ବ୍ରିକ୍ସ ସହଯୋଗକୁ ସୁଦୃଢ଼ କରିବା ଲାଗି ସେମାନଙ୍କ ମତ ବିନିମୟ କରିଥିଲେ । ୟୁଏନଜିଏ ଅଧୀନରେ ପରବର୍ତ୍ତୀ ବୈଦେଶିକ ମନ୍ତ୍ରୀମାନଙ୍କ ବୈଠକକୁ ଆମେ ଆଗ୍ରହର ସହ ଚାହିଁବସିଛୁ ।
     4. ସ୍ଥିର ଶାନ୍ତି ପ୍ରତିଷ୍ଠା ଏବଂ ଆପୋଷ ସହଯୋଗ ପାଇଁ ବିକାଶ ଏବଂ ନିରାପତ୍ତା ନିବିଡ଼ ଭାବେ ଆନ୍ତଃସଂଯୁକ୍ତ ବୋଲି ଆମେ ହୃଦୟଙ୍ଗମ କରିଛୁ । ଆମେ ବିଶ୍ୱାସ କରୁ ଯେ ସ୍ଥିର ଶାନ୍ତି ପ୍ରତିଷ୍ଠା ଲାଗି ବିସ୍ତୃତ, ଏକନିଷ୍ଠ ଏବଂ ସମର୍ପିତ ଆଭିମୁଖ୍ୟର ଆବଶ୍ୟକତା ରହିଛି ଯାହା ପାରସ୍ପରିକ ବିଶ୍ୱାସ, ଆପୋଷ ସ୍ୱାର୍ଥ, ସମାନତା ଏବଂ ସହଯୋଗ ଉପରେ ଆଧାରିତ ହୋଇଥିବ, ଯାହା ବିବାଦର କାରଣ ଖୋଜିବା ସହିତ ତାହାର ରାଜନୈତିକ, ଅର୍ଥନୈତିକ ଏବଂ ସାମାଜିକ ଦିଗ ପ୍ରତି ଗୁରୁତ୍ୱ ଦେଇ ସେଗୁଡ଼ିକର ସମାଧାନ କରିପାରୁଥିବ । ଅନ୍ତର୍ଜାତୀୟ ଆଇନ ଏବଂ ଅନ୍ତର୍ଜାତୀୟ ସମ୍ପର୍କର ସର୍ବଥା ଗ୍ରହଣଯୋଗ୍ୟ ନିୟମର ଉଲ୍ଲଙ୍ଘନ କରୁଥିବା ଏକତରଫା ସାମରିକ ହସ୍ତକ୍ଷେପ, ଅର୍ଥନୈତିକ ମଞ୍ଜୁରି ଏବଂ ସ୍ୱେଚ୍ଛାଚାରିତାପୂର୍ଣ୍ଣ ବାଧ୍ୟତାମୂଳକ ହସ୍ତକ୍ଷେପକୁ ଆମେ ବିରୋଧ କରୁଛୁ । କୌଣସି ଦେଶ ଅନ୍ୟର ନିରାପତ୍ତାକୁ ବିପନ୍ନ କରିବା ଭଳି ପ୍ରତିରକ୍ଷା ବ୍ୟବସ୍ଥା ବିସ୍ତାର କରିପାରିବେ ନାହିଁ ବୋଲି ଆମର ଦୃଢ଼ ମତ ।
     5. ଅନ୍ତର୍ଜାତୀୟ ଶାନ୍ତି ଏବଂ ସୁରକ୍ଷା ବଜାୟ ରଖିବା, ଅତ୍ୟାଧୁନିକ ଜାଗତିକ ବିକାଶ ଏବଂ ମାନବାଧିକାର ସୁରକ୍ଷାକୁ ପ୍ରୋତ୍ସାହନ ଲାଗି ଏକ ସର୍ବଥା ଗ୍ରହଣଯୋଗ୍ୟ ବହୁମୁଖୀ ସଂଗଠନ ଭାବେ ଆମେ ମିଳିତ ଜାତିସଂଘ ପ୍ରତି ଆମର ପ୍ରତିବଦ୍ଧତା ଦୋହରାଉଛୁ ।
     6. 2005 ବିଶ୍ୱ ସମ୍ମିଳନୀ ଫଳାଫଳ ଦସ୍ତାବିଜ କଥା ସ୍ମରଣ କରାଇ ଆମେ ମିଳିତ ଜାତିସଂଘ ଏବଂ ଏହାର ସୁରକ୍ଷା ପରିଷଦରେ ସଂସ୍କାର ସପକ୍ଷରେ ମତ ରଖୁଛୁ । ଯାହା ଏହାକୁ ଆହୁରି ପ୍ରତିନିଧିମୂଳକ, ଦକ୍ଷ ଏବଂ ପ୍ରଭାବୀ କରିବା ସହିତ ବିକାଶଶୀଳ ରାଷ୍ଟ୍ରଗୁଡ଼ିକର ପ୍ରତିନିଧିତ୍ୱରେ ବୃଦ୍ଧି କରିପାରିବ । ଯାହାଦ୍ୱାରା ଏହା ଜାଗତିକ ଆହ୍ୱାନଗୁଡ଼ିକୁ ଉପଯୁକ୍ତ ଢଙ୍ଗରେ ମୁକାବିଲା କରିପାରିବ । ଅନ୍ତର୍ଜାତୀୟ ବ୍ୟାପାରରେ ବ୍ରାଜିଲ, ଭାରତ ଏବଂ ଦକ୍ଷିଣ ଆଫ୍ରିକାର ଭୂମିକା ଏବଂ ସ୍ଥିତିରେ ସୁଧାର ଆଣିବା ଏବଂ ମିଳିତ ଜାତିସଂଘରେ ବୃହତ ଭୂମିକା ନିର୍ବାହ କରିବା ଲାଗି ଏମାନଙ୍କ ଅଭିଳାଷ ପୂରଣ କରିବାକୁ ପ୍ରତି ଚୀନ ଏବଂ ରୁଷ ବାରମ୍ବାର ଗୁରୁତ୍ୱ ଦେଉଛନ୍ତି ।
     7. ଆମେ ଦୋହରାଉଛୁ ଯେ ସିରିୟା ବିବାଦର ସ୍ଥାୟୀ ସମାଧାନ କେବଳ ଏକ ସମ୍ମିଳିତ “ସିରିୟା ନେତୃତ୍ୱାଧୀନ, ସିରିୟା ଅଧିକୃତ” ରାଜନୈତିକ ପ୍ରକ୍ରିୟା ଦ୍ୱାରା ସମାଧାନ ହୋଇପାରିବ ଯାହା ସିରିୟାର ସାର୍ବଭୌମତ୍ୱ, ସ୍ୱାଧୀନତା ଏବଂ କ୍ଷେତ୍ରୀୟ ଅଖଣ୍ଡତାକୁ ସୁରକ୍ଷା ଦେଉଥିବ । ଏହା ମିଳିତ ଜାତିସଂଘ ସୁରକ୍ଷା ପରିଷଦର ସଂକଳ୍ପ 2254(2015)କୁ ଅନୁସରଣ କରୁଥିବ, ସିରିୟାର ଲୋକମାନଙ୍କ ନ୍ୟାୟୋଚିତ ଆଶା ଆକାଂକ୍ଷାକୁ ପୂରଣ କରୁଥିବ । ଆମେ ଦୃଢ଼ ଭାବେ ଜେନେଭା ଶାନ୍ତି ଆଲୋଚନା ଏବଂ ଅସ୍ତାନା ପ୍ରକ୍ରିୟାକୁ ସମର୍ଥନ କରୁଛୁ, ଏବଂ ସିରିଆର ପରିବର୍ଦ୍ଧିତ ଅଂଚଳ ସୃଷ୍ଟିକୁ ସ୍ୱାଗତ କରୁଛୁ, ଯାହା ହିଂସାର ପରିମାଣ ହ୍ରାସରେ ଯୋଗଦାନ ଦେଇଛି ଏବଂ ସକାରାତ୍ମକ ଗତିଶୀଳତା ସୃଷ୍ଟି କରିପାରିଛି । ମିଳିତ ଜାତିସଂଘ ଅଧୀନରେ ଶାନ୍ତି ଆଲୋଚନାର ଅର୍ଥପୂର୍ଣ୍ଣ ଅଗ୍ରଗତିକୁ ମଧ୍ୟ ସମର୍ଥନ କରୁଛୁ । ପରିସ୍ଥିତି ଏବଂ କାରଣ ଯାହା ହେଉ ପଛେ, କୌଣସି ରାଷ୍ଟ୍ରଦ୍ୱାରା ରାସାୟନିକ ଅସ୍ତ୍ର ବ୍ୟବହାରକୁ ଆମେ ବିରୋଧ କରୁଛୁ ।
     8. ମଧ୍ୟପ୍ରାଚ୍ୟରେ ଶାନ୍ତି ଏବଂ ସ୍ଥିରତା ହାସଲ କରିବା ପାଇଁ ଇସ୍ରାଏଲ-ପାଲେଷ୍ଟାଇନ୍ ବିବାଦର ତ୍ୱରିତ, ସ୍ଥାୟୀ ଏବଂ ବିସ୍ତୃତ ସମାଧାନ ଆମେ ଚାହୁଁଛୁ, ଯାହା ପ୍ରଚଳିତ ମିଳିତ ଜାତିସଂଘ ସଂକଳ୍ପ, ମାଦ୍ରିଦ୍ ସିଦ୍ଧାନ୍ତ, ଆରବ ଶାନ୍ତି ପ୍ରକ୍ରିୟା ଏବଂ ବିଭିନ୍ନ ଦଳ ମଧ୍ୟରେ ଆଲୋଚନା ଜରିଆରେ ପୂର୍ବରୁ ହୋଇଥିବା ସନ୍ଧି ଆଧାରରେ ହୋଇଥିବ । ଏହା ଏକ ସ୍ୱାଧୀନ, ସମର୍ଥ, କ୍ଷେତ୍ରୀୟ ଭାବେ ସଂଯୁକ୍ତ ପାଲେଷ୍ଟାଇନ୍ ରାଷ୍ଟ୍ର ନିର୍ମାଣ କରିବାରେ ସହାୟକ ହେବ ଯାହା ଶାନ୍ତି ଏବଂ ସୁରକ୍ଷା କ୍ଷେତ୍ରରେ ଇସ୍ରାଏଲ୍ ସହ ମିଳିତ ଭାବେ ରହିପାରୁଥିବ । ଏପରି ସମାଧାନ ଲାଗି ବଳିଷ୍ଠ ଯୋଗଦାନର ପ୍ରତିଶ୍ରୁତିବଦ୍ଧତାକୁ ଜାହିର କରି ମଧ୍ୟପ୍ରାଚ୍ୟ ବିବାଦର ତ୍ୱରିତ ଏବଂ ଦୀର୍ଘସ୍ଥାୟୀ ସମାଧାନରେ ଯୋଗଦାନ ଦେବା ଲାଗି ଆମେ ପୂର୍ଣ୍ଣ ପ୍ରସ୍ତୁତ ଏବଂ ଏହି କ୍ଷେତ୍ରରେ ଶାନ୍ତି ଏବଂ ସ୍ଥିରତାକୁ ପ୍ରୋତ୍ସାହନ ଦେବା ଲାଗି ଅନ୍ତର୍ଜାତୀୟ ଉଦ୍ୟମକୁ ମଧ୍ୟ ଆମେ ସମର୍ଥନ କରୁଛୁ ।
     9. ମୋସୁଲ୍ ଅକ୍ତିଆର ଏବଂ ଆତଙ୍କବାଦ ବିରୋଧୀ ଲଢ଼େଇରେ ସଫଳତା ପାଇଁ ଇରାକ୍ ଏବଂ ଏହାର ଜନତାଙ୍କୁ ଆମେ ଅଭିନନ୍ଦନ ଜଣାଉଛୁ । ଇରାକର ସାର୍ବଭୌମତ୍ୱ, କ୍ଷେତ୍ରୀୟ ଅଖଣ୍ଡତା ଏବଂ ରାଜନୈତିକ ସ୍ୱାଧୀନତା ପ୍ରତି ଆମର ପ୍ରତିଶ୍ରୁତିବଦ୍ଧତାକୁ ଦୋହରାଉଛୁ । ଇରାକ ସରକାର ଏବଂ ଲୋକମାନଙ୍କ ପ୍ରତି ଆମର ସମର୍ଥନ ରହିଛି । ୟେମେନ୍ ର ସ୍ଥିତି ନେଇ ଆମେ ଆମର ଉଦବେଗ ପ୍ରକାଶ କରୁଛୁ । ଯୁଦ୍ଧ ବନ୍ଦ କରିବା ଏବଂ ମିଳିତ ଜାତିସଂଘ ସମର୍ଥନରେ ଆଲୋଚନା ଆରମ୍ଭ କରିବା ଲାଗି ଆମେ ସମସ୍ତ ପକ୍ଷଙ୍କୁ ଆହ୍ୱାନ ଜଣାଉଛୁ । ଉପସାଗରୀୟ ଅଂଚଳରେ ବର୍ତ୍ତମାନ ଦେଖାଦେଇଥିବା କୂଟନୈତିକ ସଂକଟର ସମାଧାନ କରିବା ଓ ଆଲୋଚନା ମାଧ୍ୟମରେ ମତଭେଦ ଦୂର କରିବା ଲାଗି ଆମେ ସମସ୍ତ ପକ୍ଷଙ୍କୁ ଆହ୍ୱାନ କରୁଛୁ ଏବଂ ଏ କ୍ଷେତ୍ରରେ କୁଏତର ମଧ୍ୟସ୍ଥତାକୁ ସ୍ୱାଗତ କରୁଛୁ ।
    10. ଡିପିଆରକେ ଦ୍ୱାରା ସଂଘଟିତ ପରମାଣୁ ପରୀକ୍ଷଣକୁ ଆମେ ଦୃଢ଼ ଭାବେ ନିନ୍ଦା କରୁଛୁ । କୋରିଆ ଉପଦ୍ୱୀପ ଅଂଚଳରେ ଦୀର୍ଘସମୟ ଧରି ଚାଲିଥିବା ପରମାଣୁ ପ୍ରସଙ୍ଗ ଏବଂ ବର୍ତ୍ତମାନର ଉତ୍ତେଜନା ପ୍ରତି ଆମେ ଗଭୀର ଚିନ୍ତା ବ୍ୟକ୍ତ କରୁଛୁ । ଏଥିରେ ସମ୍ପୃକ୍ତ ସମସ୍ତ ପକ୍ଷ ମଧ୍ୟରେ ଶାନ୍ତିପୂର୍ଣ୍ଣ ଉପାୟ ଏବଂ ପ୍ରତ୍ୟକ୍ଷ ଆଲୋଚନା ମାଧ୍ୟମରେ ଏହାର ସମାଧାନ କରାଯିବା ପ୍ରତି ଆମେ ଗୁରୁତ୍ୱ ଦେଉଛୁ ।
    11. ଇରାନୀୟ ପରମାଣୁ ପ୍ରସଙ୍ଗରେ ଆମେ ଯୁଗ୍ମ ବ୍ୟାପକ କାର୍ଯ୍ୟ ଯୋଜନା (ଜେସିପିଓଏ)କୁ ଦୃଢ଼ ଭାବେ ସମର୍ଥନ କରୁଛୁ ଏବଂ ସମସ୍ତ ଉପଯୁକ୍ତ ପକ୍ଷଙ୍କୁ ସେମାନଙ୍କ ଦାୟିତ୍ୱ ପୂଣ୍ଣତଃ ନିର୍ବାହ କରିବା ଲାଗି ଆହ୍ୱାନ ଜଣାଉଛୁ । ଅନ୍ତର୍ଜାତୀୟ ଏବଂ ଆଂଚଳିକ ଶାନ୍ତି ଓ ସ୍ଥିରତା ପାଇଁ ଆମେ ଜେସିପିଓଏର ପ୍ରଭାବୀ ଏବଂ ପୂର୍ଣ୍ଣ କାର୍ଯ୍ୟକାରୀତା ସୁନିଶ୍ଚିତ କରିବାକୁ ମଧ୍ୟ ଆମେ ସମର୍ଥନ କରୁଛୁ ।
    12. ଆଂଚଳିକ ଶାନ୍ତି ଓ ନିରାପତ୍ତା ବଜାୟ ରଖିବା ତଥା ଆଂଚଳିକ ବିବାଦର ସମଧାନରେ ଆଫ୍ରିକୀୟ ରାଷ୍ଟ୍ରଗୁଡ଼ିକ, ଆଫ୍ରିକୀୟ ରାଷ୍ଟ୍ର ସଂଘ ଏବଂ ଉପ-କ୍ଷେତ୍ରୀୟ ସଂଗଠନଗୁଡ଼ିକର ପ୍ରୟାସକୁ ଆମେ ଉଚ୍ଚପ୍ରଶଂସା କରୁଛୁ । ମିଳିତ ଜାତିସଂଘର ଘୋଷଣାପତ୍ର ଅନୁଯାୟୀ ମିଳିତ ଜାତିସଂଘ ଏବଂ ଆଫ୍ରିକୀୟ ରାଷ୍ଟ୍ରସଂଘର ସହଭାଗିତା ପ୍ରତି ଆମେ ଗୁରତ୍ୱ ଦେଉଛୁ । କଙ୍ଗୋ ଗଣତାନ୍ତ୍ରିକ ସାଧାରଣତନ୍ତ୍ର, ଲିବ୍ୟା, ଦକ୍ଷିଣ ସୁଦାନ, ସୋମାଲିଆ, କେନ୍ଦ୍ରୀୟ ଆଫ୍ରିକା ସାଧାରଣତନ୍ତ୍ର ଏବଂ ପଶ୍ଚିମ ସାହାରରେ ଦେଖାଦେଇଥିବା ବିବାଦର ବ୍ୟାପକ ସମାଧାନ କ୍ଷେତ୍ରରେ ପ୍ରୟାସକୁ ଆମେ ସମର୍ଥନ କରୁଛୁ ।
    13. 47. ନୀରିହ ଆଫଗାନ ନାଗରିକଙ୍କ ମୃତ୍ୟୁର କାରଣ ସାଜୁଥିବା ଆତଙ୍କବାଦୀ ଆକ୍ରମଣକୁ ଆମେ ଦୃଢ଼ ଭାବେ ନିନ୍ଦା କରୁଛୁ । ଯଥାଶୀଘ୍ର ହିଂସାର ପରିସମାପ୍ତିର ଆବଶ୍ୟକତା ରହିଛି । “ଆଫଗାନ ନେତୃତ୍ୱାଧୀନ ଏବଂ ଆଫଗାନ ଅଧିକୃତ” ଶାନ୍ତି ପ୍ରକ୍ରିୟା ଏବଂ ରାଷ୍ଟ୍ରନିର୍ମାଣ ପାଇଁ ଆଫଗାନିସ୍ତାନ ନାଗରିକଙ୍କ ପ୍ରୟାସକୁ ଆମେ ସମର୍ଥନ କରୁଛୁ । ଏ ଦିଗରେ ହୋଇଥିବା ଅନ୍ତର୍ଜାତୀୟ ଉଦ୍ୟମ, ଆଫଗାନିସ୍ତାନ ପ୍ରସଙ୍ଗରେ ମସ୍କୋ ପରାମର୍ଶ ଘୋଷଣାନାମା ଏବଂ ଶାନ୍ତି ଏବଂ ସ୍ଥିରତାକୁ ପ୍ରୋତ୍ସାହନ ପ୍ରଦାନ କରୁଥିବା ଏକ ବହୁପକ୍ଷୀୟ ଯୋଗାଯୋଗ ପ୍ରକଳ୍ପ “ହାର୍ଟ ଅଫ ଏସିଆ-ଇସ୍ତାନବୁଲ୍ ପ୍ରକ୍ରିୟା” ପ୍ରତି ମଧ୍ୟ ଆମର ସମର୍ଥନ ରହିଛି । ଆତଙ୍କବାଦ ବିରୋଧରେ ଯୁଦ୍ଧ ଏବଂ ନିଶାଦ୍ରବ୍ୟ କାରବାର ଏବଂ ଆଫଗାନିସ୍ତାନର ପୁନଃନିର୍ମାଣ ପ୍ରୟାସ ପ୍ରତି ମଧ୍ୟ ଆମେ ଆମର ସମର୍ଥନ ପ୍ରକଟ କରୁଛୁ । ଆତଙ୍କବାଦୀ ସଂଗଠନ ବିରୋଧୀ ଲଢ଼େଇରେ ଆଫଗାନ ଜାତୀୟ ପ୍ରତିରକ୍ଷା ଏବଂ ନିରାପତ୍ତା ବାହିନୀର ଉଦ୍ୟମକୁ ଆମେ ସମର୍ଥନ କରୁଛୁ ।
    14. ଆମେ, ଏହି ପରିପ୍ରେକ୍ଷୀରେ, ଅଂଚଳର ସୁରକ୍ଷା ପରିସ୍ଥିତି ଏବଂ ତାଲିବାନ, ଆଇଏସ୍ଆଇଏଲ୍/ଦୈଶ, ଅଲକାଏଦା ଏବଂ ଏହାର ସମର୍ଥିତ ଆତଙ୍କବାଦୀ ସଂଗଠନ ପୂର୍ବ ତୁର୍କୀସ୍ତାନ ଇସ୍ଲାମିକ ମୁଭମେଣ୍ଟ, ଉଜବେକିସ୍ତାନ ଇସ୍ଲାମିକ ମୁଭମେଣ୍ଟ, ହକ୍କାନୀ ନେଟୱାର୍କ, ଲଶ୍କର-ଏ-ତଏବା ଏବଂ ହିଜବ ଉତ-ତାହରିର ଦ୍ୱାରା ସଂଘଟିତ ହିଂସାକୁ ନେଇ ଗଭୀର ଭାବେ ଚିନ୍ତିତ ।
    15. ବ୍ରିକ୍ସ ରାଷ୍ଟ୍ର ସମେତ ବିଶ୍ୱବ୍ୟାପୀ ସଂଘଟିତ ସମସ୍ତ ଆତଙ୍କବାଦୀ ଆକ୍ରମଣକୁ ଆମେ ଦୃଢ଼ ନିନ୍ଦା କରୁଛୁ । ଯେଉଁଠି ଏବଂ ଯାହାଦ୍ୱାରା ହେଉ ନା କାହିଁକି ଆତଙ୍କବାଦର ସମସ୍ତ ସ୍ୱରୂପ ଏବଂ ପ୍ରତିରୂପକୁ ମଧ୍ୟ ଆମେ ବିରୋଧ କରୁଛୁ । ଯେକୌଣସି ଆତଙ୍କବାଦୀ କାର୍ଯ୍ୟକୁ ଉଚିତ ବୋଲି କୌଣସି ପ୍ରକାରରେ ଦର୍ଶାଯାଇପାରିବ ନାହିଁ ବୋଲି ଆମର ମତ । ଯେଉଁମାନେ ଆତଙ୍କବାଦୀ କାର୍ଯ୍ୟକଳାପ ଘଟାଉଛନ୍ତି, ସଂଗଠିତ କରୁଛନ୍ତି ଏବଂ ତାହାକୁ ସମର୍ଥନ କରୁଛନ୍ତି, ସେମାନଙ୍କ ବିରୋଧରେ କାର୍ଯ୍ୟାନୁଷ୍ଠାନ ଗ୍ରହଣ କରାଯିବା ଆବଶ୍ୟକ । ରାଷ୍ଟ୍ରଗୁଡ଼ିକର ସାର୍ବଭୌମତ୍ୱକୁ ସମ୍ମାନ ଦେଇ ଏବଂ ସେମାନଙ୍କ ଆଭ୍ୟନ୍ତରୀଣ ବ୍ୟାପାରରେ ହସ୍ତକ୍ଷେପ ନକରି ଅନ୍ତର୍ଜାତୀୟ ଆଇନର ସିଦ୍ଧାନ୍ତ ଆଧାରରେ ଆତଙ୍କବାଦର ମୁକାବିଲା ଏବଂ ନିରାକରଣ ଲାଗି ଅନ୍ତର୍ଜାତୀୟ ସହଯୋଗ ବିକଶିତ କରିବାରେ ରାଷ୍ଟ୍ରଗୁଡ଼ିକର ବୃହତ୍ତର ଭୂମିକା ଏବଂ ଉତ୍ତରଦାୟିତ୍ୱ ପ୍ରତି ଆମେ ଗୁରୁତ୍ୱ ଦେଉଛୁ । ଆମେ ଆତଙ୍କବାଦ ବିରୋଧୀ ଲଢ଼େଇରେ ଆମର ଏକତା ଏବଂ ଦୃଢ଼ସଂକଳ୍ପକୁ ଦୋହରାଉଛୁ । 18 ମେ 2017ରେ ବେଜିଂରେ ଅନୁଷ୍ଠିତ ଦ୍ୱିତୀୟ ବ୍ରିକ୍ସ ଆତଙ୍କବାଦ-ନିରୋଧୀ କାର୍ଯ୍ୟକାରୀ ଗୋଷ୍ଠୀ ବୈଠକରେ ହୋଇଥିବା ନିଷ୍ପତ୍ତିକୁ ସମ୍ମାନ ଦେଇ ଆମର ସହଯୋଗକୁ ଆହୁରି ସୁଦୃଢ଼ କରିବା ଲାଗି ରାଜି ହୋଇଛୁ ।
    16. ଆତଙ୍କବାଦ ମୁକାବିଲାରେ ଏକ ବ୍ୟାପକ ଆଭିମୁଖ୍ୟ ଆପଣାଇବା ଲାଗି ଆମେ ସମସ୍ତ ରାଷ୍ଟ୍ରମାନଙ୍କୁ ଆହ୍ୱାନ କରୁଛୁ । ଏଥିରେ ଉଗ୍ରବାଦର ମୁକାବିଲା, ବିଦେଶୀ ଆତଙ୍କବାଦୀଙ୍କ ସହିତ ଆତଙ୍କବାଦୀମାନଙ୍କ ନିଯୁକ୍ତି ଓ ଗତିବିଧି ବନ୍ଦ କରିବା, ସଂଗଠିତ ଅପରାଧ ଯେପରିକି ବେଆଇନ ଅର୍ଥ କାରବାର, ଅସ୍ତ୍ରଶସ୍ତ୍ର ଯୋଗାଣ, ବେଆଇନ ନିଶା କାରବାର ଏବଂ ଅନ୍ୟ ଅପରାଧମୂଳକ କାର୍ଯ୍ୟକଳାପ ଦ୍ୱାରା ଆତଙ୍କବାଦକୁ ହେଉଥିବା ପାଣ୍ଠି ଯୋଗାଣର ଉତ୍ସ ଉପରେ ରୋକ୍ ଲଗାଇବା, ଅତ୍ୟାଧୁନିକ ସୂଚନା ଏବଂ ଯୋଗାଯୋଗ ପ୍ରଯୁକ୍ତି (ଆଇସିଟିର)ର ଉପଯୋଗ କରି ଆତଙ୍କବାଦୀଙ୍କ ଦ୍ୱାରା ଇଂଟରନେଟ୍ ଓ ସୋସିଆଲ୍ ମିଡିଆର ଅପବ୍ୟବହାର ଉପରେ ଅଙ୍କୁଶ ଲଗାଇବା ଆଦି ରହିଛି । ଆତଙ୍କବାଦକୁ ପାଣ୍ଠିଯୋଗାଣର ସମସ୍ତ ଉତ୍ସ, ମାର୍ଗ ଏବଂ କୌଶଳ ଉପରେ ଅଙ୍କୁଶ ଲଗାଇବା ଏବଂ ବୃଦ୍ଧି ପାଉଥିବା ଆତଙ୍କବାଦର ପରିସରର ମୁକାବିଲା ଏବଂ ନିରାକରଣ କରିବା ଦିଗରେ ଆମେ ପ୍ରତିଶ୍ରୁତିବଦ୍ଧ । ଆମେ ବିଶ୍ୱବ୍ୟାପୀ ପ୍ରଚଳିତ ୟୁଏନ୍ଏସସି ସଂକଳ୍ପ ଏବଂ ଏଫ୍ଏଟିଏଫ୍ ଅନ୍ତର୍ଜାତୀୟ ମାନକର ପ୍ରଭାବୀ ଏବଂ ସୁଗମ କାର୍ଯ୍ୟକାରୀତା ପାଇଁ ଆହ୍ୱାନ କରୁଛୁ । ଏଫ୍ଏଟିଏଫ୍ ଏବଂ ଏଫଏଟିଏଫ୍ ଶୈଳୀର ଆଂଚଳିକ ପ୍ରତିଷ୍ଠାନ (ଏଫଏସ୍ଆରବିଗୁଡ଼ିକ) କ୍ଷେତ୍ରରେ ଆମର ସହଯୋଗକୁ ଆହୁରି ସକ୍ରିୟ କରିବା ଲାଗି ଆମେ ଆଗ୍ରହୀ । ଆତଙ୍କବାଦୀ ନେଟୱାର୍କ ଏବଂ ଆତଙ୍କବାଦୀ କାର୍ଯ୍ୟକଳାପ ପାଇଁ ସେମାନଙ୍କ କ୍ଷେତ୍ରରେ ହେଉଥିବା ଅର୍ଥ ଯୋଗାଣ ଉପରେ ଅଙ୍କୁଶ ଲଗାଇବା ନିମନ୍ତେ ସମସ୍ତ ରାଷ୍ଟ୍ରଗୁଡ଼ିକୁ ସେମାନଙ୍କ ଉତ୍ତରଦାୟିତ୍ୱ ନିର୍ବାହ କରିବା ଲାଗି ଆମେ ଆହ୍ୱାନ କରୁଛୁ ।
    17. ଏକ ଯଥାର୍ଥ ଆତଙ୍କବାଦ ନିରୋଧୀ ମେଣ୍ଟ ଗଠନ କରିବା ଲାଗି ଆମେ ଅନ୍ତର୍ଜାତୀୟ ସମୁଦାୟକୁ ଆହ୍ୱାନ କରୁଛୁ ଏବଂ ଏହି କ୍ଷେତ୍ରରେ ମିଳିତ ଜାତିସଂଘର କେନ୍ଦ୍ରୀୟ ସହଯୋଗୀ ଭୂମିକାକୁ ସମର୍ଥନ କରୁଛୁ । ମିଳିତ ଜାତିସଂଘର ନୀତିନିୟମ ସହିତ ଅନ୍ତର୍ଜାତୀୟ ଆଇନ, ଅନ୍ତର୍ଜାତୀୟ ଶରଣାର୍ଥୀ ଏବଂ ମାନବତାବାଦୀ ଆଇନ, ମାନବାଧିକାର ଏବଂ ମୌଳିକ ସ୍ୱାଧୀନତା ପ୍ରତି ଦୃଷ୍ଟି ଦିଆଯାଇ ଆତଙ୍କବାଦ ବିରୋଧରେ ଲଢ଼େଇ ଜାରି ରଖିବା ଉପରେ ଆମେ ଗୁରୁତ୍ୱ ଦେଉଛୁ । ମିଳିତ ଜାତିସଂଘ ଅଧୀନ ସଂଗଠନଗୁଡ଼ିକ ମଧ୍ୟରେ ସମନ୍ୱୟ ଏବଂ ସହଯୋଗ ସହିତ ଏହାର ଆତଙ୍କବାଦ ନିରୋଧୀ ନୀତିର ପ୍ରଭାବୀ କାର୍ଯ୍ୟକାରୀତା ତଥା ଆତଙ୍କବାଦୀ ଓ ଆତଙ୍କବାଦୀ ସଂଗଠନକୁ ଚିହ୍ନଟ ଏବଂ ସଦସ୍ୟ ରାଷ୍ଟ୍ରଗୁଡ଼ିକୁ ବୈଷୟିକ ସହାୟତା ପ୍ରତି ଆମେ ଆମର ପ୍ରତିବଦ୍ଧତା ଦୋହରାଉଛୁ । ମିଳିତ ଜାତିସଂଘ ସାଧାରଣ ପରିଷଦ ଦ୍ୱାରା ଅନ୍ତର୍ଜାତୀୟ ଆତଙ୍କବାଦ ପ୍ରସଙ୍ଗରେ ମିଳିତ ସମ୍ମେଳନର ପ୍ରସ୍ତାବକୁ ଚୂଡ଼ାନ୍ତ କରିବା ଏବଂ ଗୃହିତ କରିବା କାର୍ଯ୍ୟ ତ୍ୱରାନ୍ୱିତ କରାଯିବାକୁ ଆମେ ଆହ୍ୱାନ କରୁଛୁ ।
    18. ଅନ୍ତର୍ଜାତୀୟ ଶାନ୍ତି ଏବଂ ନିରାପତ୍ତା କ୍ଷେତ୍ର ପ୍ରତି ମିଳିତ ଜାତିସଂଘ ଶାନ୍ତି ପ୍ରତିଷ୍ଠାକାରୀ ପଦକ୍ଷେପ ଏବଂ ଏହି ଦିଗରେ ବ୍ରିକ୍ସ ରାଷ୍ଟ୍ରଗୁଡ଼ିକର ଯୋଗଦାନର ଗୁରୁତ୍ୱକୁ ଆମେ ହୃଦୟଙ୍ଗମ କରିଛୁ । ଶାନ୍ତି ପ୍ରତିଷ୍ଠାକାରୀ ପ୍ରସଙ୍ଗରେ ବ୍ରିକ୍ସ ରାଷ୍ଟ୍ରଗୁଡ଼ିକ ପାରସ୍ପରିକ ଆଲୋଚନାକୁ ଆହୁରି ବ୍ୟାପକ କରିବା ଉଚିତ ବୋଲି ଆମର ମତ ।
    19. ମିଳିତ ଜାତିସଂଘ ବେଆଇନ ଔଷଧ କାରବାର ନିରୋଧୀ ସମ୍ମେଳନ ଆଧାରରେ ବିଶ୍ୱ ନିଷିଦ୍ଧ ଔଷଧ କାରବାର ସମସ୍ୟାର ସମାଧାନ ଏବଂ ଏକ ସମନ୍ୱିତ, ବ୍ୟାପକ ଏବଂ ସନ୍ତୁଳିତ ଆଭିମୁଖ୍ୟ ଜରିଆରେ ଔଷଧ ଯୋଗାଣ ଏବଂ ଚାହିଦା ନିୟନ୍ତ୍ରଣ ରଣନୀତି ପ୍ରତି ଆମେ ଆମର ପ୍ରତିଶ୍ରୁତିବଦ୍ଧତା ଦୋହରାଉଛୁ । ବିଶ୍ୱ ନିଷିଦ୍ଧ ଔଷଧ କାରବାର ପ୍ରସଙ୍ଗରେ ମିଳିତ ଜାତିସଂଘ ସାଧାରଣ ପରିଷଦର 30ତମ ସ୍ୱତନ୍ତ୍ର ଅଧିବେଶନର ଫଳାଫଳ ଦସ୍ତାବିଜର କାର୍ଯ୍ୟକାରୀତା ପ୍ରତି ଆମେ ଗୁରୁତ୍ୱ ଦେଉଛୁ ଏବଂ ନିଷିଦ୍ଧ ଔଷଧ ଉତ୍ପାଦନ ଏବଂ ଚାଲାଣ ଦ୍ୱାରା ଦ୍ୱାରା ସୃଷ୍ଟି ହେଉଥିବା ଜାଗତିକ ଆତଙ୍କର ମୁକାବିଲା କରିବା ଲାଗି ଅନ୍ତର୍ଜାତୀୟ ଏବଂ କ୍ଷେତ୍ରୀୟ ସହଯୋଗ ଏବଂ ସମନ୍ୱୟକୁ ଆହୁରି ସୁଦୃଢ଼ କରିବା ପାଇଁ ଆହ୍ୱାନ କରୁଛୁ । ନିଷିଦ୍ଧ ଔଷଧ କାରବାର, ବେଆଇନ ଅର୍ଥ କାରବାର, ସଂଗଠିତ ଅପରାଧ ଏବଂ ଆତଙ୍କବାଦ ଲାଗି ବିଶ୍ୱର କେତେକ ଅଂଚଳରେ ସଂଯୋଗ ବୃଦ୍ଧି ପାଇବା ନେଇ ଆମେ ଚିନ୍ତା ପ୍ରକଟ କରୁଛୁ ।
    20. ସମାନତା ଏବଂ ପାରସ୍ପରିକ ସମ୍ମାନ ନୀତି ଆଧାରରେ ମାନବାଧିକାର ଏବଂ ମୌଳିକ ଅଧିକାରର ସୁରକ୍ଷା ଏବଂ ପ୍ରୋତ୍ସାହନ ପାଇଁ ସମସ୍ତ ରାଷ୍ଟ୍ର ମଧ୍ୟରେ ସହଯୋଗ ବୃଦ୍ଧି ପାଇବାର ଆବଶ୍ୟକତା ରହିଥିବା ଆମର ମତ । ସମାନ ଗୁରୁତ୍ୱ ଏବଂ ସମାନ ସ୍ଥିତି ଆଧାରରେ ବିକାଶର ଅଧିକାର ସମେତ ସମସ୍ତ ମାନବାଧିକାରର ସୁରକ୍ଷା ପ୍ରତି ଆମେ ଆମର ସମର୍ଥନ ଜାରି ରଖିବୁ । କୌଣସି ବାଛବିଚାର ନକରି, ଅଣ-ରାଜନୀତିକରଣ ଏବଂ ଗଠନମୂଳକ ତଥା ଦୋମୁହାଁ ନୀତି ବିନା ମାନବାଧିକାରର ସୁରକ୍ଷା, ପ୍ରୋତ୍ସାହନ ଏବଂ ପରିପୂରଣ କରିବା ଉଦ୍ଦେଶ୍ୟରେ ମିଳିତ ଜାତିସଂଘ ମାନବାଧିକାର ପରିଷଦ ଭଳି ବହୁପକ୍ଷୀୟ ମଞ୍ଚ ଏବଂ ବ୍ରିକ୍ସ ମଧ୍ୟରେ ସାଧାରଣ ସ୍ୱାର୍ଥ ପ୍ରସଙ୍ଗରେ ସହଯୋଗକୁ ଆମେ ସୁଦୃଢ଼ କରିବୁ ।
    21. ଅନ୍ତର୍ଜାତୀୟ ଦେଶାନ୍ତରଣ କ୍ଷେତ୍ରରେ ଅନ୍ତର୍ଜାତୀୟ ସମୁଦାୟ ଭୋଗୁଥିବା ବିଶ୍ୱସ୍ତରୀୟ ନିରାପତ୍ତା ସମସ୍ୟା ପ୍ରତି ଆମେ ଚିନ୍ତିତ । ସମାଜ କଲ୍ୟାଣ ଏବଂ ଅନ୍ତର୍ଜାତୀୟ ନିରାପତ୍ତା ଲାଭ ଉଦ୍ଦେଶ୍ୟରେ ପ୍ରଭାବୀ ଦେଶାନ୍ତରଣ ନୀତିନିୟମ ପାଇଁ ଏକ ଗୁରୁତ୍ୱପୂର୍ଣ୍ଣ ଭୂମିକା ନିର୍ବାହ କରିବା ଉପରେ ଆମେ ଜୋର ଦେଉଛୁ ।
    22. ଏକ ଶାନ୍ତିପୂର୍ଣ୍ଣ, ସୁରକ୍ଷିତ, ମୁକ୍ତ, ସହଯୋଗୀ, ସ୍ଥିର, ସୁବ୍ୟବସ୍ଥିତ, ସହଜସାଧ୍ୟ ଏବଂ ନ୍ୟାୟସଂଗତ ଆଇସିଟି ପରିବେଶ ସୁନିଶ୍ଚିତ କରିବା ଲାଗି ଆଇସିଟିଗୁଡ଼ିକର ଉପଯୋଗରେ ରାଷ୍ଟ୍ରଗୁଡ଼ିକର ଦାୟୀତ୍ୱସମ୍ପନ୍ନ ବ୍ୟବହାର ପାଇଁ ସର୍ବଥା ଗ୍ରହଣଯୋଗ୍ୟ ମାନକ ବିକଶିତ କରିବାରେ ମିଳିତ ଜାତିସଂଘର କେନ୍ଦ୍ରୀୟ ଭୂମିକା ରହିଥିବା ଆମେ ବିବେଚନା କରୁଛୁ । ମିଳିତ ଜାତିସଂଘର ଅଧିକାରପତ୍ରରେ ଉଲ୍ଲେଖ ଥିବା ଅନ୍ତର୍ଜାତୀୟ ଆଇନ ସିଦ୍ଧାନ୍ତର ସର୍ବଶକ୍ତିସମ୍ପନ୍ନ କ୍ଷମତା, ବିଶେଷ କରି ରାଷ୍ଟ୍ରଗୁଡ଼ିକର ସାର୍ବଭୌମତ୍ୱ, ରାଜନୈତିକ ସ୍ୱାଧୀନତା, କ୍ଷେତ୍ରୀୟ ଅଖଣ୍ଡତା ଏବଂ ସାର୍ବଭୌମ ସମାନତା, ଆଭ୍ୟନ୍ତରୀଣ ବ୍ୟାପାରରେ ଅନ୍ୟର ଅଣ-ହସ୍ତକ୍ଷେପ, ଏବଂ ମାନବାଧିକାର ଓ ମୌଳିକ ଅଧିକାରକୁ ସମ୍ମାନ ପ୍ରତି ଆମେ ଗୁରୁତ୍ୱ ଦେଉଛୁ । ଅପରାଧୀ ଏବଂ ଆତଙ୍କବାଦୀଙ୍କ ଦ୍ୱାରା ଆଇସିଟିଗୁଡ଼ିକର ଅପବ୍ୟବହାର ଉପରେ ଅଙ୍କୁଶ ଲଗାଇବା ପାଇଁ ଅନ୍ତର୍ଜାତୀୟ ସହଯୋଗ ବୃଦ୍ଧି ଉପରେ ଆମେ ଜୋର୍ ଦେଉଛୁ । ଏହି ପ୍ରସଙ୍ଗରେ ଇଥେକ୍ୱିନି, ପୋର୍ଟାଲିଜା, ଉଫା ଏବଂ ଗୋଆ ଘୋଷଣାପତ୍ରରେ ଗୃହିତ ମିଳିତ ଆଭିମୁଖ୍ୟ ଆଧାରରେ ଆଇସିଟିଗୁଡ଼ିକର ଅପରାଧିକ ବ୍ୟବହାର ଉପରେ କଟକଣା ଜାରି କରିବା ନିମନ୍ତେ ଉଫା ଘୋଷଣାପତ୍ର ଅନୁଯାୟୀ ମିଳିତ ଜାତିସଂଘ ଅଧୀନରେ ଏକ ସାମଗ୍ରୀକ ପଦ୍ଧତି ବିକଶିତ କରିବାର ଆବଶ୍ୟକତା ପ୍ରତି ଗୁରୁତ୍ୱ ଦେଉଛୁ । ଆଇସିଟି ବ୍ୟବହାରରେ ନିରାପତ୍ତା ସୁନିଶ୍ଚିତ କରିବା ଲାଗି ବାସ୍ତବ ସହଯୋଗର ବ୍ରିକ୍ସ ରୋଡମ୍ୟାପ କିମ୍ବା ଅନ୍ୟ ଆପୋଷ ସହମତି ବ୍ୟବସ୍ଥା ଆଧାରରେ ପାରସ୍ପରିକ ସହଯୋଗ ବୃଦ୍ଧି କରିବା ଲାଗି ଆମେ ନିଷ୍ପତ୍ତି ନେଇଛୁ । ଆଇସିଟିଗୁଡ଼ିକର ବ୍ୟବହାରରେ ସୁରକ୍ଷା ସୁନିଶ୍ଚିତ କରିବା କ୍ଷେତ୍ରରେ ସହଯୋଗ ଲାଗି ବ୍ରିକ୍ସ ଆନ୍ତଃସରକାରୀ ବୁଝାମଣା ପାଇଁ ରୁଷୀୟ ମହାସଂଘର ଉଦ୍ୟମକୁ ଆମେ ପ୍ରଶଂସା କରୁଛୁ ।
    23. ପ୍ରଯୁଜ୍ୟ ଅଂଶଧାରୀଙ୍କୁ ସେମାନଙ୍କ ପାଇଁ ଉଦ୍ଦିଷ୍ଟ ଭୂମିକା ଏବଂ ଉତ୍ତରଦାୟିତ୍ୱ ସହ ସମ୍ପୃକ୍ତ କରାଇବାର ଆବଶ୍ୟକତାକୁ ଦୃଷ୍ଟିରେ ରଖି ଇଣ୍ଟରନେଟ୍ ଏବଂ ଏହାର ପ୍ରଶାସନର ପ୍ରବର୍ତ୍ତନ ଏବଂ ପରିଚାଳନାରେ ସମସ୍ତ ରାଷ୍ଟ୍ର ଏକସମାନ ଅଧିକାର ସହିତ ଅଂଶଗ୍ରହଣ କରିବା ଉଚିତ ବୋଲି ଆମର ବିଶ୍ୱାସ । ଜଟିଳ ଇଣ୍ଟରନେଟ୍ ସମ୍ବଳ ପରିଚାଳନା ଏବଂ ନିୟନ୍ତ୍ରଣ କରୁଥିବା ବ୍ୟବସ୍ଥାକୁ ଅଧିକ ପ୍ରତିନିଧିମୂଳକ ଏବଂ ସମଷ୍ଟିଗତ କରିବାର ଆବଶ୍ୟକତା ରହିଛି । ଆମେ ସନ୍ତୋଷର ସହ କହିବାକୁ ଚାହୁଁ ଯେ ଆଇସିଟି ସହଯୋଗ କ୍ଷେତ୍ରରେ ବ୍ରିକ୍ସ କାର୍ଯ୍ୟକାରୀ ଗୋଷ୍ଠୀ ଉଲ୍ଲେଖନୀୟ ଅଗ୍ରଗତି ହାସଲ କରିଛି । ଏହି କ୍ଷେତ୍ରରେ ସହଯୋଗ ସୁଦୃଢ଼ କରିବାର ଆବଶ୍ୟକତାକୁ ଆମେ ବିବେଚନା କରିଛୁ । ଶେଷରେ, ଆଇସିଟିଗୁଡ଼ିକର ସୁରକ୍ଷିତ, ମୁକ୍ତ, ଶାନ୍ତିପୂର୍ଣ୍ଣ ଏବଂ ସହଯୋଗିତାପୂର୍ଣ୍ଣ ବ୍ୟବହାର ପାଇଁ ଏହାର ପରିଚାଳନାରେ ଅନ୍ତର୍ଜାତୀୟ ସମୁଦାୟର ସମାନ ସହଭାଗୀତା ଆଧାରରେ ପ୍ରଚଳିତ ମାନଦଣ୍ଡ ଜରିଆରେ ବ୍ରିକ୍ସ ମିଳିତ ଭାବେ ଯୋଗଦାନ କରିବ ।
    24. ଅନ୍ତର୍ଜାତୀୟ ଆଇନ ଅନୁଯାୟୀ ସମସ୍ତ ରାଷ୍ଟ୍ର ପାଇଁ ସମାନତା ଆଧାରରେ ଶାନ୍ତିପୂର୍ଣ୍ଣ ଅନ୍ୱେଷଣ ଏବଂ ବ୍ୟବହାର ଲାଗି ମହାକାଶ ମୁକ୍ତ ହେବା ଉଚିତ୍ ବୋଲି ଆମେ ଦୋହରାଉଛୁ । ମହାକାଶ ସମସ୍ତ ପ୍ରକାରର ଅସ୍ତ୍ରଶସ୍ତ୍ର ଏବଂ ଶକ୍ତି ଉପଯୋଗରୁ ମୁକ୍ତ ରହିବା ଉଚିତ ବୋଲି ଆମର ମତ । ଏକ ଅନ୍ତର୍ଜାତୀୟ ବୁଝାମଣା ପାଇଁ ଆଲୋଚନାକୁ ଚୂଡ଼ାନ୍ତ ରୂପ ଦେବା କିମ୍ବା ମହାକାଶରେ ଅସ୍ତ୍ରଶସ୍ତ୍ର ଉପଯୋଗର ଦୌଡ଼ ଉପରେ ଅଙ୍କୁଶ ଲଗାଇବା ପାଇଁ ଏକ ବୁଝାମଣା କରିବା ମିଳିତ ଜାତିସଂଘ ନିରସ୍ତ୍ରୀକରଣ ସମ୍ମେଳନର ପ୍ରାଥମିକ ଲକ୍ଷ୍ୟ ହେବା ଉଚିତ୍ ଏବଂ ଏ ଦିଗରେ ଆପୋଷ ଆଲୋଚନା ଉପରେ ଆମେ ଗୁରୁତ୍ୱ ଦେଉଛୁ । ଚୀନ ଏବଂ ରୁଷ ମହାସଂଘ ଦ୍ୱାରା ଦିଆଯାଇଥିବା ପ୍ରସ୍ତାବ ମୁତାବକ ମହାକାଶ ସାମଗ୍ରୀ (Satellite) ଉପରେ ଶକ୍ତି ପ୍ରୟୋଗ ଏବଂ ମହାକାଶରେ ଅସ୍ତ୍ରଶସ୍ତ୍ର ବ୍ୟବହାର ଉପରେ ଅଙ୍କୁଶ ଲଗାଇବା ଲାଗି ସଦ୍ୟ ସନ୍ଧି ଅନୁଯାୟୀ ବାସ୍ତବ ଉଦ୍ୟମ ଆରମ୍ଭ କରାଯିବା ପ୍ରତି ଆମର ସମର୍ଥନ ରହିଛି ।
    25. ମହାକାଶ ସମ୍ବନ୍ଧୀୟ କାର୍ଯ୍ୟକଳାପର ଦୀର୍ଘସ୍ଥାୟୀତ୍ଵ ସୁନିଶ୍ଚିତ କରିବା ଏବଂ ଭବିଷ୍ୟତ ପିଢ଼ି ପାଇଁ ମହାକାଶକୁ ସଂରକ୍ଷିତ କରି ରଖିବାର ମାର୍ଗ ପ୍ରତି ପ୍ରାଥମିକତା ଦିଆଯିବା ଉଚିତ । ମହାକାଶର ଶାନ୍ତିପୂର୍ଣ୍ଣ ଉପଯୋଗ ପାଇଁ ଗଠିତ ମିଳିତ ଜାତିସଂଘ କମିଟିର ସଦ୍ୟ କାର୍ଯ୍ୟସୂଚୀରେ ଏହା ଏକ ଗୁରୁତ୍ୱପୂର୍ଣ୍ଣ ଉଦ୍ଦେଶ୍ୟ ହେବା ଉଚିତ୍ ବୋଲି ଆମର ମତ । 2018ରେ ମହାକାଶ ଅନ୍ୱେଷଣ ଏବଂ ଏହାର ଶାନ୍ତିପୂର୍ଣ୍ଣ ଉପଯୋଗ ଉପରେ ପ୍ରଥମ ମିଳିତ ଜାତିସଂଘ ସମ୍ମେଳନର 50 ବର୍ଷ ପୂର୍ତ୍ତି (ୟୁନିସ୍ପେସ୍+50)ସୁଦ୍ଧା ମହାକାଶ ସମ୍ବନ୍ଧୀୟ କାର୍ଯ୍ୟକଳାପର ଦୀର୍ଘସ୍ଥାୟୀତ୍ଵ ପାଇଁ ଆଲୋଚନାକୁ ଚୁଡ଼ାନ୍ତ ରୂପ ଦେବା ଏବଂ ପୂର୍ଣ୍ଣକାଳୀନ ନିୟମାବଳୀ ବିକଶିତ କରିବା ଲାଗି ୟୁଏନ୍ସିଓପିୟୁଓଏସ୍ ର ବୈଜ୍ଞାନିକ ଏବଂ ବୈଷୟିକ ଉପସମିତି ଦ୍ୱାରା ନିଆଯାଇଥିବା ନିଷ୍ପତ୍ତିକୁ ଏହି ପରିପ୍ରେକ୍ଷୀରେ ଆମେ ସ୍ୱାଗତ କରୁଛୁ ।

    ଲୋକ-ଲୋକ ମଧ୍ୟରେ ଭାବବିନିମୟ

     1. ବିକାଶ ଏବଂ ବ୍ରିକ୍ସ ସଦସ୍ୟଭୁକ୍ତ ରାଷ୍ଟ୍ରର ଜନସାଧାରଣଙ୍କ ମଧ୍ୟରେ ପାରସ୍ପରିକ ବୁଝାମଣା, ବନ୍ଧୁତ୍ୱ ଏବଂ ସହଯୋଗ ବୃଦ୍ଧି ସକାଶେ ଆମେ ଲୋକ-ଲୋକ ମଧ୍ୟରେ ଭାବ ଆଦାନପ୍ରଦାନ ଉପରେ ଗୁରୁତ୍ୱ ଆରୋପ କରୁଛୁ । ସେଥି ନିମନ୍ତେ ସଂସ୍କୃତି, ଶିକ୍ଷା, ବିଜ୍ଞାନ ଓ ପ୍ରଯୁକ୍ତି, କ୍ରୀଡା ଓ ସ୍ୱାସ୍ଥ୍ୟ ତଥା ଗଣମାଧ୍ୟମ ସଂସ୍ଥା ଓ ସ୍ଥାନୀୟ ସରକାରଙ୍କ ମଧ୍ୟରେ ସହଯୋଗକୁ ନିବିଡ କରିବା ନିମନ୍ତେ ଆମେ ସହମତି ହୋଇଛୁ ଯାହା ବ୍ରିକ୍ସ ସହଯୋଗର ତୃତୀୟ ସ୍ତମ୍ଭକୁ ମଜଭୁତ କରିବ ଏବଂ ବ୍ରିକ୍ସ ସଦସ୍ୟ ରାଷ୍ଟ୍ରଙ୍କ ଜନସାଧାରଣଙ୍କ ମଧ୍ୟରେ ସହଭାଗୀତା ବୃଦ୍ଧି ଦିଗରେ ଉଲ୍ଲେଖନୀୟ ସହାୟତା ପ୍ରଦାନ କରିବ ।
     2. ବ୍ରିକ୍ସ ସହଯୋଗ କ୍ଷେତ୍ରରେ ସାଂସ୍କୃତିକ ବିବିଧତାକୁ ଆମେ ଏକ ଅମୂଲ୍ୟ ସମ୍ପଦ ରୂପେ ବିବେଚନା କରୁ । ତେଣୁ ଦୀର୍ଘସ୍ଥାୟୀ ବିକାଶ ଦିଗରେ ସଂସ୍କୃତି ଓ ସାଂସ୍କୃତିକ ବିବିଧତାର ଭୂମିକା ଉପରେ ଆମେ ଗୁରୁତ୍ୱ ପ୍ରଦାନ କରୁଛୁ । ସେଥି ସହ ବ୍ରିକ୍ସ ସଦସ୍ୟ ରାଷ୍ଟ୍ରଙ୍କ ମଧ୍ୟରେ ସାଂସ୍କୃତିକ ଭାବ ଆଦାନ ପ୍ରଦାନ ଏବଂ ବିବିଧତା ଓ ସହଭାଗୀତା ମାଧ୍ୟମରେ ଏକ ସମାନ ମୂଲ୍ୟବୋଧ ଭାବନା ସୃଷ୍ଟି ଓ ପାରସ୍ପରିକ ଶିକ୍ଷା ଉପରେ ଗୁରୁତ୍ୱ ଆରୋପ କରୁଛୁ । ଏ ଦିଗରେ ବାସ୍ତବ ସାଂସ୍କୃତିକ ସହଯୋଗକୁ ଆଗେଇ ନେବା ନିମନ୍ତେ ଏକ ବ୍ରିକ୍ସ କାର୍ଯ୍ୟଗୋଷ୍ଠୀ ଗଠନ, ବ୍ରିକ୍ସ ଗ୍ରନ୍ଥାଗାର ମଧ୍ୟରେ ସହଯୋଗ, କଳା ସଂଗ୍ରହାଳୟ ଓ ଜାତୀୟ ଗ୍ୟାଲେରୀମାନଙ୍କ ମଧ୍ୟରେ ସମନ୍ୱୟ ସ୍ଥାପନ ତଥା ଶିଶୁ ତଥା ଯୁବଗୋଷ୍ଠୀଙ୍କ ପାଇଁ ଉଦ୍ଦିଷ୍ଟ ଥିଏଟରମାନଙ୍କ ମଧ୍ୟରେ ସହଯୋଗ ସ୍ଥାପନ ପ୍ରସ୍ତାବକୁ ଆମେ ସ୍ୱାଗତ କରୁଛୁ । ଜିଆମେନଠାରେ 2017 ସେପ୍ଟେମ୍ବର ମଧ୍ୟ ଭାଗରେ ଆୟୋଜିତ ହେବାକୁ ଥିବା ବ୍ରିକ୍ସ ସାଂସ୍କୃତିକ ମହୋତ୍ସବର ସର୍ବ ସଫଳତା ଆମେ କାମନା କରୁଛୁ । ଆମେ ଯଥାଶୀଘ୍ର ବ୍ରିକ୍ସ ସାଂସ୍କୃତିକ ପରିଷଦ ଗଠନ ନିମନ୍ତେ ଏକ ମନରେ କାର୍ଯ୍ୟ କରିବାକୁ ସହମତି ପୋଷଣ କରୁଛୁ ଯାହା ବ୍ରିକ୍ସ ସଦସ୍ୟ ରାଷ୍ଟ୍ରମାନଙ୍କ ମଧ୍ୟରେ ସାଂସ୍କୃତିକ ସହଯୋଗ ବୃଦ୍ଧି ଦିଗରେ ଆବଶ୍ୟକ ସବୁ ପ୍ରକାର ପ୍ଲାଟଫର୍ମ ଯୋଗାଇଦେବ ।
     3. ଦୀର୍ଘସ୍ଥାୟୀ ଆର୍ଥିକ ଓ ସାମାଜିକ ବିକାଶ ଦିଗରେ ଶିକ୍ଷାର ଗୁରୁତ୍ୱ ଏବଂ ଏ ଦିଗରେ ବ୍ରିକ୍ସର ସହଭାଗୀତାକୁ ସୁଦୃଢ଼ କରିବା ଉପରେ ଆମେ ପ୍ରାଧାନ୍ୟ ଆରୋପ କରୁଛୁ । ଶିକ୍ଷା ସହଯୋଗ ଦିଗରେ ଆମେ ହାସଲ କରିଥିବା ପ୍ରଗତିକୁ ପ୍ରଶଂସା କରୁଛୁ । ଶିକ୍ଷା ଓ ଗବେଷଣା କ୍ଷେତ୍ରରେ ବ୍ରିକ୍ସ ବିଶ୍ୱବିଦ୍ୟାଳୟ ଲିଗ୍ ଏବଂ ବ୍ରିକ୍ସ ବିଶ୍ୱବିଦ୍ୟାଳୟ ନେଟୱାର୍କକୁ ଆମେ ସଦାସର୍ବଦା ସମର୍ଥନ ଜଣାଇ ଆସୁଛୁ । ସେହିଭଳି ଶୈକ୍ଷିକ ଚିନ୍ତାଶୀଳ ଗୋଷ୍ଠୀ ମଧ୍ୟରେ ସହଯୋଗ ବୃଦ୍ଧିକୁ ସ୍ୱାଗତ ଜଣାଉଛୁ । ଯୁବ ଗ୍ରୀଷ୍ମ ଶିବିର ଆୟୋଜନ ମାଧ୍ୟମରେ ଯୁବଗୋଷ୍ଠୀଙ୍କ ମଧ୍ୟରେ ଭାବ ଆଦାନପ୍ରଦାନ ଏବଂ ବ୍ରିକ୍ସ ସଦସ୍ୟ ରାଷ୍ଟ୍ରର ଛାତ୍ରଛାତ୍ରୀମାନଙ୍କୁ ଅଧିକ ଶିକ୍ଷାବୃତି ସୁଯୋଗ ଲାଭକୁ ଆମେ ପ୍ରୋତ୍ସାହିତ କରୁଛୁ । ଶିକ୍ଷା ସମ୍ପର୍କୀତ ପୋଷଣୀୟ ବିକାଶ ଲକ୍ଷ୍ୟ ହାସଲ କରିବା ନିମନ୍ତେ ଆମେ ନିଜ ନିଜର ଅଭିଜ୍ଞତା ଓ ଶ୍ରେଷ୍ଠ କାର୍ଯ୍ୟାନ୍ୱୟନକୁ ପରସ୍ପର ମଧ୍ୟରେ ବଣ୍ଟନ ନିମନ୍ତେ ସହମତ ହୋଇଛୁ ।
     4. ପାରମ୍ପରିକ କ୍ରୀଡାକୁ ଲୋକପ୍ରିୟ କରିବା ଦିଗରେ କ୍ରୀଡା କ୍ଷେତ୍ରରେ ସହଯୋଗର ଗୁରୁତ୍ୱକୁ ଆମେ ବିଶ୍ୱାସ କରୁଛୁ ଏବଂ ଏହି ଲକ୍ଷ୍ୟ ହାସଲ ନିମନ୍ତେ ବ୍ରିକ୍ସ ସଦସ୍ୟ ରାଷ୍ଟ୍ରର ଜନସାଧାରଣଙ୍କ ମଧ୍ୟରେ ବନ୍ଧୁତାର ସମ୍ପର୍କକୁ ନିବିଡ କରିବାକୁ ସ୍ଥିର କରିଛୁ । 2016 ମସିହାରେ ଗୋଆଠାରେ ଆୟୋଜିତ ବ୍ରିକ୍ସ ଅଣ୍ଡର-17 ଫୁଟବଲ ଟୁର୍ଣ୍ଣାମେଣ୍ଟର ସଫଳ ଆୟୋଜନକୁ ଆମେ ସ୍ମରଣ କରୁଛୁ ତଥା ପ୍ରଥମ ବ୍ରିକ୍ସ କ୍ରୀଡାର ସଫଳତାକୁ ପ୍ରଶଂସା କରୁଛୁ । ଏହା ଚଳିତ ବର୍ଷ ବ୍ରିକ୍ସ ରାଷ୍ଟ୍ରର ଜନସାଧାରଣଙ୍କ ମଧ୍ୟରେ ପାରସ୍ପରିକ ଭାବ ଆଦାନ ପ୍ରଦାନର ଏକ ପ୍ରମୁଖ ଘଟଣା ।

    ଆମ ପାଞ୍ଚଟି ଯାକ ସଦସ୍ୟ ରାଷ୍ଟ୍ରଙ୍କ ମଧ୍ୟରେ କ୍ରୀଡା କ୍ଷେତ୍ରରେ ସହଯୋଗ ବୃଦ୍ଧିକୁ ପ୍ରୋତ୍ସାହନ ପ୍ରଦାନ ଲାଗି ସଂପୃକ୍ତ ବିଭାଗମାନେ ଏକ ବୁଝାମଣା ପତ୍ରରେ ସ୍ୱାକ୍ଷର କରିବା ସକାଶେ ଆମେ ପ୍ରୋତ୍ସାହନ ଯୋଗଉଛୁ ।

     1. ବିଶ୍ୱ ସ୍ୱାସ୍ଥ୍ୟ ସୁପରିଚାଳନାରେ ବ୍ରିକ୍ସର ଭୂମିକା ବୃଦ୍ଧି ନିମନ୍ତେ ଆମେ ସହମତ ପୋଷଣ କରୁଛୁ । ବିଶେଷ କରି, ବିଶ୍ୱ ସ୍ୱାସ୍ଥ୍ୟ ସଂଗଠନ ଏବଂ ମିଳିତ ଜାତିସଂଘ ଏଜେନ୍ସୀମାନଙ୍କ ପରିପ୍ରେକ୍ଷୀରେ ଏହି ଭୂମିକା ବୃଦ୍ଧିକୁ ଆମେ ଗୁରୁତ୍ୱ ପ୍ରଦାନ କରୁଛୁ । ଏ ଦିଗରେ ବିକାଶ ଘଟାଇବା ସହ ବିକାଶ ଓ ଗବେଷଣା ମାଧ୍ୟମରେ ଅଭିନବ ଚିକିତ୍ସା ଉତ୍ପାଦନର ଉପଲବଧ ବୃଦ୍ଧି କରିବା ତଥା ଲୋକମାନେ ଯେପରି ସୁଲଭ ମୂଲ୍ୟରେ ଗୁଣାତ୍ମକ, ସଫଳ ତଥା ନିରାପଦ ଔଷଧ, ପ୍ରତିଷେଧକ, ନିଦାନ ଓ ଅନ୍ୟାନ୍ୟ ଚିକିତ୍ସା ଉପକରଣ ପ୍ରଯୁକ୍ତି ତଥା ଚିକିତ୍ସା ସେବା ପାଇପାରିବେ ସେଥି ନିମନ୍ତେ ସ୍ୱାସ୍ଥ୍ୟ ବ୍ୟବସ୍ଥାର ସଂପ୍ରସାରଣ ଓ ସ୍ୱାସ୍ଥ୍ୟ ପାଇଁ ଅଧିକ ଅର୍ଥ ବରାଦ ନିମନ୍ତେ ଆମେ ସହମତି ପ୍ରକଟ କରୁଛୁ । ଆମେ ସ୍ୱାସ୍ଥ୍ୟ ସେବା ଦିଗରେ ନିରୀକ୍ଷଣ ଦକ୍ଷତାକୁ ବୃଦ୍ଧି ଓ ଚିକିତ୍ସା ସେବାର ଉନ୍ନତିକରଣ ମାଧ୍ୟମରେ ଇବୋଲା, ଏଚଆଇଭି/ଏଡସ, ଯକ୍ଷ୍ମା, ମ୍ୟାଲେରିଆ ସମେତ ବିଭିନ୍ନ ପ୍ରକାର ସଂକ୍ରାମକ ରୋଗ ତଥା ଅଣ-ସଂକ୍ରାମକ ରୋଗର ନିରାକରଣ ଦିଗରେ ପ୍ରୟାସୀ ହେବୁ । ସେହିଭଳି ଆଇସିଟି ବ୍ୟବସ୍ଥାର ଅଧିକ ପ୍ରୟୋଗ ଜରିଆରେ ଆମେ ଆମ ସ୍ୱାସ୍ଥ୍ୟସେବା ବ୍ୟବସ୍ଥାରେ ଉନ୍ନତି ଘଟାଇବାକୁ ସଂକଳ୍ପବଦ୍ଧ । ବ୍ରିକ୍ସ ସ୍ୱାସ୍ଥ୍ୟମନ୍ତ୍ରୀସ୍ତରୀୟ ବୈଠକ ଏବଂ ପାରମ୍ପରିକ ଚିକିତ୍ସା ପଦ୍ଧତି ସଂକ୍ରାନ୍ତ ଉଚ୍ଚସ୍ତରୀୟ ବୈଠକରେ ଫଳାଫଳକୁ ଆମେ ସ୍ୱାଗତ ଜଣାଉଛୁ । ସେହିଭଳି ପାରମ୍ପରିକ ଚିକିତ୍ସା ପଦ୍ଧତିର ଦୀର୍ଘକାଳୀନ ବ୍ୟବସ୍ଥା ସମ୍ପର୍କୀତ ସୂଚନା ଆଦାନପ୍ରଦାନ, ସହଯୋଗ ଏବଂ ପାରସ୍ପରିକ ଶିକ୍ଷା ମାଧ୍ୟମରେ ପାରମ୍ପରିକ ଚିକିତ୍ସା ଔଷଧକୁ ପ୍ରୋତ୍ସାହନ ପ୍ରଦାନ କାର୍ଯ୍ୟକ୍ରମକୁ ଭୂୟସୀ ପ୍ରଶଂସା କରୁଛୁ । ଏହା ଦ୍ୱାରା ଭବିଷ୍ୟତ ପିଢ଼ିଙ୍କ ନିକଟରେ ତାହା ସହଜରେ ପହଂଚିପାରିବ । ଏକ ଯକ୍ଷ୍ମା ଗବେଷଣା ନେଟୱାର୍କ ଗଠନ ନିଷ୍ପତ୍ତିକୁ ଆମେ ସ୍ୱାଗତ କରୁଛୁ । 2017 ନଭେମ୍ବର 16-17 ତାରିଖରେ ରୁଷିଆର ମସ୍କୋଠାରେ ଆୟୋଜିତ ହେଉଥିବା ପ୍ରଥମ ଡବ୍ଲ୍ୟୁଏଚଓ ବିଶ୍ୱ ମନ୍ତ୍ରିସ୍ତରୀୟ ସମ୍ମିଳନୀରେ ଏହା ଉପସ୍ଥାପନ କରାଯିବ । ଏହି ସମ୍ମିଳନୀରେ “ଦୀର୍ଘସ୍ଥାୟୀ ବିକାଶ ଯୁଗରେ ଯକ୍ଷ୍ମାର ବିଲୋପସାଧନ: ଏକ ବିବିଧ ପର୍ଯ୍ୟାୟ କାର୍ଯ୍ୟାନୁଷ୍ଠାନ” ଉପରେ ଆଲୋଚନା କରାଯିବ । ଏହି ବୈଠକକୁ ଆମେ ସମର୍ଥନ ଜଣାଉଛୁ ତଥା 2018 ମସିହାରେ ଆୟୋଜିତ ହେବାକୁ ଥିବା ପ୍ରଥମ ଯକ୍ଷ୍ମା ସମ୍ପର୍କୀତ ମିଳିତ ଜାତିସଂଘ ସାଧାରଣ ପରିଷଦ ଉଚ୍ଚସ୍ତରୀୟ ବୈଠକକୁ ସମର୍ଥନ କରୁଛୁ । ଏତଦବ୍ୟତୀତ ଜି-20 ସମେତ ଅନ୍ୟାନ୍ୟ ଅନ୍ତରାଷ୍ଟ୍ରୀୟ ସଂଗଠନରେ ସ୍ୱାସ୍ଥ୍ୟ ପ୍ରସଙ୍ଗରେ ଆମେ ଆମର ବ୍ୟାପକ ସହଯୋଗ ପାଇଁ ପ୍ରତିଶ୍ରୁତି ପ୍ରକଟ କରୁଛୁ ।
     2. ସନ୍ତୁଳିତ ଜନସଂଖ୍ୟା ବିକାଶ ପରିପ୍ରେକ୍ଷୀରେ ଗୃହୀତ ଦୀର୍ଘସ୍ଥାୟୀ କାର୍ଯ୍ୟଯୋଜନା ପ୍ରତି ଆମେ ଆମର ପ୍ରତିବଦ୍ଧତାକୁ ପୁନଃପ୍ରକଟ କରୁଛୁ ଏବଂ ଏହି ପରିପ୍ରେକ୍ଷୀରେ ଆମେ ଜନସଂଖ୍ୟା ସଂକ୍ରାନ୍ତ ବ୍ରିକ୍ସ ସହଯୋଗ କାର୍ଯ୍ୟସୂଚୀ 2015-2020 ଅନୁସାରେ ଜନସଂଖ୍ୟା ସମ୍ପର୍କୀତ ସମସ୍ତ କାର୍ଯ୍ୟରେ ଆମେ ସହଯୋଗ ଜାରି ରଖିବା ନିମନ୍ତେ ପୁନଃପ୍ରତିଶ୍ରୁତି ପ୍ରଦାନ କରୁଛୁ ।
     3. ପ୍ରଶାସନ, ଚଳଚ୍ଚିତ୍ର ନିର୍ମାଣ, ଗଣମାଧ୍ୟମ, ଚିନ୍ତନମଣ୍ଡଳୀ, ଯୁବ, ସଂସଦ, ସ୍ଥାନୀୟ ଶାସନ ବ୍ୟବସ୍ଥା, ଶ୍ରମିକ ସଂଘ ଆଦି ବିଭିନ୍ନ କ୍ଷେତ୍ରରେ ଆମର ପାରସ୍ପରିକ ସହଯୋଗ ତଥା ଭାବ ଆଦାନପ୍ରଦାନର ପ୍ରଗତିକୁ ଆମେ ସନ୍ତୋଷର ସହ ପ୍ରଶଂସା କରୁଛୁ ଏବଂ ଭବିଷ୍ୟତରେ ଏହି ସହଯୋଗ ଓ ପାରସ୍ପରିକ ବିନିମୟର ଧାରାକୁ ଜାରି ରଖିବା ନିମନ୍ତେ ପ୍ରତିଶ୍ରୁତିକୁ ଦୋହରାଉଛୁ । ବ୍ରିକ୍ସ ରାଷ୍ଟ୍ରମାନଙ୍କ ପ୍ରଥମ ମିଳିତ ଚଳଚ୍ଚିତ୍ର ନିର୍ମାଣ ଏବଂ ବ୍ରିକ୍ସ ଚଳଚ୍ଚିତ୍ର ମହୋତ୍ସବକୁ ଆମେ ଭୂୟସୀ ପ୍ରଶଂସା କରୁଛୁ । ସେହିଭଳି ମିଡିଆ ଫୋରମ, ବନ୍ଧୁତ୍ୱ ସହର, ସ୍ଥାନୀୟ ସରକାରଙ୍କ ସହଯୋଗ ଫୋରମ, ଯୁବ ଫୋରମ, ଯୁବ କୂଟନୀତିଜ୍ଞ ଫୋରମ ଏବଂ ଯୁବ ବୈଜ୍ଞାନିକ ଫୋରମ ବୈଠକକୁ ସାଧୁବାଦ ଜଣାଉଛୁ । ସେହିଭଳି ବ୍ରିକ୍ସ ସଦସ୍ୟରାଷ୍ଟ୍ରଙ୍କ ରାଜନୈତିକ ଦଳ ଫୋରମ, ଚିନ୍ତନମଣ୍ଡଳୀ ଓ ନାଗରିକ ସମାଜ ସଂଗଠନ, ଗଭର୍ଣ୍ଣାନ୍ସ ଉପରେ ଆୟୋଜିତ ଆଲୋଚନାଚକ୍ରର ସଫଳତାକୁ ଆମେ ପ୍ରଶଂସା କରୁଛୁ ଏବଂ ଭବିଷ୍ୟତରେ ମଧ୍ୟ ଏହି ସକାରାତ୍ମକ କାର୍ଯ୍ୟଧାରା ଜାରି ରଖିବାକୁ ପ୍ରତିବଦ୍ଧତା ପ୍ରକଟ କରୁଛୁ । ଏହି ପରିପ୍ରେକ୍ଷୀରେ, ଆମେ ଚୀନ ଦ୍ୱାରା ବ୍ରିକ୍ସ ଗବେଷଣା ଓ ବିନିମୟ ପାଣ୍ଠି ଗଠନ ପ୍ରସ୍ତାବକୁ ଗୁରୁତ୍ୱର ସହ ଗ୍ରହଣ କରୁଛୁ ।
     4. ବ୍ରିକ୍ସର ଆନୁଷ୍ଠାନିକ ବିକାଶରେ ଘଟିଥିବା ଗୁରୁତ୍ୱପୂର୍ଣ୍ଣ ପ୍ରଗତିକୁ ଆମେ ପ୍ରଶଂସା କରୁଛୁ ଏବଂ ଏହାକୁ ଭବିଷ୍ୟତରେ ଅଧିକ ସୁଦୃଢ଼ କରି ପରିବର୍ତ୍ତିତ ପରିବେଶରେ ବ୍ରିକ୍ସ ସହଯୋଗକୁ ଅଧିକ ଦାୟିତ୍ୱ ସମ୍ପନ୍ନ କରିବାକୁ ଆମର ପ୍ରତିବଦ୍ଧତା ବ୍ୟକ୍ତ କରୁଛୁ । ଚୀନର ଅଧ୍ୟକ୍ଷତା ଅବଧିରେ ବ୍ରିକ୍ସ ସଂଗଠନରେ ସେରପା ସମନ୍ୱୟର ଭୂମିକା ପରିସର ବୃଦ୍ଧି ନିମନ୍ତେ ଗୃହୀତ ପଦକ୍ଷେପକୁ ଆମେ ସାଧୁବାଦ ଜଣାଉଛୁ । ବ୍ରିକ୍ସ ଆନୁଷ୍ଠାନିକ ବିକାଶରେ ସେରପାମାନେ ଆଲୋଚନା ଜାରି ରଖିବା ନିମନ୍ତେ ଆମେ ସେମାନଙ୍କୁ ପରାମର୍ଶ ଦେଉଛୁ ।
     5. ସମସ୍ତ ଅନ୍ତର୍ଜାତୀୟ ବ୍ୟାପାରରେ ବହୁପକ୍ଷୀୟତାକୁ ଆମେ ଦୃଢ଼ ଭାବେ ସମର୍ଥନ କରୁଛୁ ଏବଂ ଏ ଦିଗରେ ତଦନୁସାରେ ମିଳିତ ଜାତିସଂଘ ତଥା ଅନ୍ୟାନ୍ୟ ଅନ୍ତରାଷ୍ଟ୍ରୀୟ ଆନୁଷ୍ଠାନରେ ପାରସ୍ପରିକ ଓ ସମୂହ ସ୍ୱାର୍ଥଥିବା ପ୍ରସଙ୍ଗ ଉପରେ ବ୍ରିକ୍ସ ସଦସ୍ୟ ରାଷ୍ଟ୍ରଙ୍କ ମଧ୍ୟରେ ସମନ୍ୱୟ ଓ ସହଯୋଗକୁ ଅଧିକ ସୁଦୃଢ଼ କରିବା ଉପରେ ଆମେ ଗୁରୁତ୍ୱ ଆରୋପ କରୁଛୁ । ଏଥି ନିମନ୍ତେ ସ୍ଥାୟୀ ପ୍ରତିନିଧିମାନଙ୍କ ମଧ୍ୟରେ ନ୍ୟୁୟର୍କ, ଜେନେଭା ଓ ଭିଏନାଠାରେ ନିୟମିତ ଭାବେ ବୈଠକ ଆଲୋଚନା କରାଯିବା ଉଚିତ ଏବଂ ଏହା ଦ୍ୱାରା ଅନ୍ତରାଷ୍ଟ୍ରୀୟ କ୍ଷେତ୍ରରେ ବ୍ରିକ୍ସର ସ୍ୱର ଅଧିକ ମାତ୍ରାରେ ପ୍ରସାରିତ ହୋଇପାରିବ ।
     6. ଡର୍ବାନ ଶିଖର ବୈଠକଠାରୁ ବ୍ରିକ୍ସର “ସଂପ୍ରସାରଣ” ପରମ୍ପରାକୁ ଜାରି ରଖିବା ଉଦ୍ଦେଶ୍ୟରେ ଆମେ ଦୀର୍ଘସ୍ଥାୟୀ ବିକାଶ କାର୍ଯ୍ୟସୂଚୀ-2030କୁ କାର୍ଯ୍ୟକାରୀ କରିବା ଉଦ୍ଦେଶ୍ୟରେ ଆମେ ସୃଷ୍ଟି କରିଥିବା ମାର୍କେଟ ଧାରା ଓ ବିକାଶଶୀଳ ରାଷ୍ଟ୍ରଙ୍କ ମଧ୍ୟରେ ଏକ ଆଲୋଚନାର ଆୟୋଜନ କରିବୁ ଏବଂ ବ୍ରିକ୍ସ ପ୍ଲସ ସହଯୋଗକୁ ପ୍ରୋତ୍ସାହନ ଯୋଗାଣ ଉଦ୍ଦେଶ୍ୟରେ “ସାଧାରଣ ବିକାଶ ନିମନ୍ତେ ପାରସ୍ପରିକ – ଉପକାରୀ ସହଯୋଗ ସୁଦୃଢ଼ୀକରଣ” ଶୀର୍ଷକ ଏହି ଆଲୋଚନା ମାଧ୍ୟମରେ ବିକାଶ ପାଇଁ ସାମଗ୍ରୀକ ଭାବେ ସହଯୋଗର ବାତାବରଣ ସୃଷ୍ଟି କରାଯିବ ।
     7. 2017 ମସିହାରେ ଚୀନର ଅଧ୍ୟକ୍ଷତା ଭୂମିକାକୁ ଦକ୍ଷିଣ ଆଫ୍ରିକା, ବ୍ରାଜିଲ, ରୁଷିଆ ଏବଂ ଭାରତ ଭୂୟସୀ ପ୍ରଶଂସା କରନ୍ତି ଏବଂ ଜିଆମେନଠାରେ ନବମ ବ୍ରିକ୍ସ ଶିଖର ସମ୍ମିଳନୀର ସଫଳ ଆୟୋଜନ ନିମନ୍ତେ ଚୀନ ସରକାର ଓ ଜନସାଧାରଣଙ୍କ ପ୍ରତି ଗଭୀର କୃତଜ୍ଞତା ଜ୍ଞାପନ କରନ୍ତି ।
     8. 2018ରେ ଦଶମ ବ୍ରିକ୍ସ ଶିଖର ସମ୍ମିଳନୀ ଆୟୋଜନ ସକାଶେ ଚୀନ, ବ୍ରାଜିଲ, ରୁଷିଆ ଓ ଭାରତ, ପକ୍ଷରୁ ଦକ୍ଷିଣ ଆଫ୍ରିକାକୁ ପୂର୍ଣ୍ଣ ସହଯୋଗ ଜ୍ଞାପନର ପ୍ରତିଶ୍ରୁତି ପ୍ରଦାନ କରାଯାଉଛି ।

    ପରିଶିଷ୍ଟ : 1 – ବ୍ରିକ୍ସ ସହଯୋଗରୁ ସୃଷ୍ଟି ହୋଇଥିବା ନଥି


    - ନିମ୍ନଲିଖିତ ଘୋଷଣାନାମା ଗୃହୀତ ହୋଇଛି ।


    - ହାମବର୍ଗଠାରେ ଅନୁଷ୍ଠିତ ବ୍ରିକ୍ସ ନେତୃବର୍ଗଙ୍କ ଅଣଆନୁଷ୍ଠାନିକ ବୈଠକ ସମ୍ପର୍କୀତ ପ୍ରେସ ବିଜ୍ଞପ୍ତି ।


    ରାଜନୈତିକ ଓ ନିରାପତ୍ତା ସହଯୋଗ

     1. ବ୍ରିକ୍ସ ସଦସ୍ୟ ରାଷ୍ଟ୍ରଙ୍କ ବୈଦେଶିକ ବ୍ୟାପାର/ଅନ୍ତରାଷ୍ଟ୍ରୀୟ ସମ୍ପର୍କ ବିଭାଗମନ୍ତ୍ରୀଙ୍କ ବୈଠକ ସମ୍ପର୍କୀତ ପ୍ରେସ ନୋଟ ।
     2. ଆଇସିଟିଏସ ବ୍ୟବହାର ଘେନି ନିରାପତ୍ତା ସୁନିଶ୍ଚିତକରଣ ସଂକ୍ରାନ୍ତ ବାସ୍ତବ ସହଯୋଗ ନେଇ ବ୍ରିକ୍ସର ମାର୍ଗଦର୍ଶିକା ।
     3. ମଧ୍ୟପ୍ରାଚ୍ୟ ଉପରେ ବ୍ରିକ୍ସ ସ୍ୱତନ୍ତ୍ର ଦୂତମାନଙ୍କ ବୈଠକ ସଂକ୍ରାନ୍ତ ପ୍ରେସ ଇସ୍ତାହାର ।

    ଆର୍ଥିକ ସହଯୋଗ

     1. ଆର୍ଥିକ ଓ ବାଣିଜ୍ୟ ସହଯୋଗ ସମ୍ପର୍କୀତ ବ୍ରିକ୍ସ କାର୍ଯ୍ୟସୂଚୀ
     2. ବ୍ରିକ୍ସ ବାଣିଜ୍ୟମନ୍ତ୍ରୀଙ୍କ ସପ୍ତମ ବୈଠକ ପରିପ୍ରେକ୍ଷୀରେ ଜାରି ବିବୃତି
     3. ବ୍ରିକ୍ସ ବାଣିଜ୍ୟ ସେବା ସହଯୋଗ ସମ୍ପର୍କୀତ ମାର୍ଗଦର୍ଶିକା
     4. ବ୍ରିକ୍ସ ସଦସ୍ୟଭୁକ୍ତ ରାଷ୍ଟ୍ରଙ୍କ ଆର୍ଥିକ ଓ ବୈଷୟିକ ସହଯୋଗ ସୁଦୃଢ଼ୀକରଣ ମୂଳପଦ୍ଧତି
     5. ବ୍ରିକ୍ସ ଇ-ବାଣିଜ୍ୟ ସହଯୋଗ ପ୍ରୟାସ
     6. ବ୍ରିକ୍ସ ଇ-ବାଣିଜ୍ୟ କାର୍ଯ୍ୟକାରୀ ଗୋଷ୍ଠୀ ନିୟମାବଳୀ
     7. ବ୍ରିକ୍ସ ମଡେଲ ଇ-ପୋର୍ଟ ନେଟୱାର୍କ ବିଷୟ ସୂଚୀ
     8. ବ୍ରିକ୍ସ ଆଇପିଆର ସହଯୋଗ ନିୟମାବଳୀ
     9. ବ୍ରିକ୍ସ ନିବେଶ ସୁଗମନ କାର୍ଯ୍ୟସୂଚୀ
    10. 2017 ବ୍ରିକ୍ସ ଅର୍ଥମନ୍ତ୍ରୀ ଓ କେନ୍ଦ୍ରୀୟ ବ୍ୟାଙ୍କ ଗଭର୍ଣ୍ଣସଙ୍କ ବୈଠକରେ ହୋଇଥିବା ଆର୍ଥିକ ଆଲୋଚନାରେ ପ୍ରକାଶିତ ସହମତି
    11. ପିପିପି ନିୟମାବଳୀ ଅନୁସାରେ ବ୍ରିକ୍ସ ଉତ୍ତମ କାର୍ଯ୍ୟାବଳୀ
    12. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ମଧ୍ୟରେ ଶିଳ୍ପ ସହଯୋଗ ବୃଦ୍ଧି ସଂକ୍ରାନ୍ତ କାର୍ଯ୍ୟଯୋଜନା
    13. ତୃତୀୟ ବ୍ରିକ୍ସ ଯୋଗାଯୋଗ ମନ୍ତ୍ରିସ୍ତରୀୟ ବୈଠକରେ ଘୋଷଣାନାମା
    14. ବ୍ରିକ୍ସ ବହିଃଶୁଳ୍କ ସହଯୋଗ ସମ୍ପର୍କୀତ ଗୁରୁତ୍ୱପୂର୍ଣ୍ଣ ଆଧାରନୀତି
    15. ଅଭିନବ ସହଯୋଗ ସମ୍ପର୍କୀତ ବ୍ରିକ୍ସ କାର୍ଯ୍ୟଯୋଜନା (2017-2020)
    16. ହଙ୍ଗଝୋଉ ପଞ୍ଚମ ବ୍ରିକ୍ସ ବିଜ୍ଞାନ, ପ୍ରଯୁକ୍ତି ଓ ନବସୃଜନ (ଏସଆଇଟି) ମନ୍ତ୍ରିସ୍ତରୀୟ ବୈଠକ ଘୋଷଣାନାମା
    17. ବ୍ରିକ୍ସ 2015-2018 ଏସଆଇଟି କାର୍ଯ୍ୟଯୋଜନା ବିଷୟସୂଚୀ – 2017-2018
    18. ବ୍ରିକ୍ସ କର ପ୍ରାଧିକରଣ ମୁଖ୍ୟ ବୈଠକର ବିଜ୍ଞପ୍ତି
    19. ଟିକସ ସମ୍ପର୍କୀତ ବ୍ରିକ୍ସ ସହଯୋଗ ସ୍ମାରକପତ୍ର
    20. ଦ୍ୱିତୀୟ ବ୍ରିକ୍ସ ଶକ୍ତି ମନ୍ତ୍ରିସ୍ତରୀୟ ବୈଠକ ଘୋଷଣାନାମା
    21. ତୃତୀୟ ବ୍ରିକ୍ସ ପରିବେଶମନ୍ତ୍ରୀସ୍ତରୀୟ ବୈଠକରେ ଜାରି ତିଆନଜିନ ପରିବେଶ ଘୋଷଣାନାମା
    22. ବ୍ରିକ୍ସ କୃଷିମନ୍ତିସ୍ତରୀୟ ସପ୍ତମ ବୈଠକରେ ଜାରି ଘୋଷଣାନାମା
    23. ବ୍ରିକ୍ସ ସଦସ୍ୟ ରାଷ୍ଟ୍ରଙ୍କ ମଧ୍ୟରେ କୃଷି ସମ୍ପର୍କୀତ ସହଯୋଗ କାର୍ଯ୍ୟସୂଚୀ : 2017-2020
    24. ବ୍ରିକ୍ସ ଶ୍ରମ ଓ ନିୟୋଜନ ମନ୍ତିସ୍ତରୀୟ ବୈଠକର ଘୋଷଣାନାମା
    25. କୌଶଳ ବିକାଶ ମାଧ୍ୟମରେ ଦାରିଦ୍ର୍ୟ ଦୂରୀକରଣ ଏବଂ ହ୍ରାସ ସଂକ୍ରାନ୍ତ ବ୍ରିକ୍ସ କାର୍ଯ୍ୟଯୋଜନା
    26. ବ୍ରିକ୍ସ ଆର୍ଥିକ ସହଭାଗୀତା ନିମନ୍ତେ ପ୍ରବର୍ତନ କାର୍ଯ୍ୟପନ୍ଥା ସମ୍ପର୍କୀତ ପ୍ରଗତି ରିପୋର୍ଟ
    27. ବ୍ରିକ୍ସ ଆନ୍ତଃବ୍ୟାଙ୍କ ସହଯୋଗ ବ୍ୟବସ୍ଥା ମାଧ୍ୟମରେ ଆନ୍ତଃବ୍ୟାଙ୍କ ସ୍ଥାନୀୟ ମୁଦ୍ରା ଋଣ ବ୍ୟବସ୍ଥା ରାଜିନାମା
    28. ବ୍ରିକ୍ସ ଆନ୍ତଃବ୍ୟାଙ୍କ ସହଯୋଗ ବ୍ୟବସ୍ଥା ମାଧ୍ୟମରେ କ୍ରେଡିଟ ରେଟିଂ ସମ୍ପର୍କୀତ ସହଯୋଗ ବୁଝାମଣାପତ୍ର
    29. ସହରାଂଚଳ ଦୀର୍ଘସ୍ଥାୟୀ ପରିବେଶ ସୁରକ୍ଷା ପ୍ରୟାସ ଜନିତ ବ୍ରିକ୍ସ ସହଭାଗୀତା
    30. ବ୍ରିକ୍ସ ଯୁଗ୍ମ ପରିସଂଖ୍ୟାନ ପବ୍ଲିକେସନ, 2017
    31. ବ୍ରିକ୍ସ ଗବେଷଣା ସଂସାଧନ ଓ ବୃହତ-ବିଜ୍ଞାନ ପ୍ରକଳ୍ପ କାର୍ଯ୍ୟକାରୀ ଗୋଷ୍ଠୀ ସମ୍ପର୍କୀତ ନିର୍ଦ୍ଦେଶପତ୍ର
    32. ବିଜ୍ଞାନ, ପ୍ରଯୁକ୍ତି, ଅଭିନବତ୍ୱ ଏବଂ ଉଦ୍ୟୋଗ ସହଭାଗୀତା ସମ୍ପର୍କୀତ ବ୍ରିକ୍ସ କାର୍ଯ୍ୟକାରୀ ଗୋଷ୍ଠୀର ନିର୍ଦ୍ଦେଶ ପତ୍ର
    33. ବ୍ରିକ୍ସ କ୍ରେଡିଟ ଏଜେନ୍ସୀ ଏବଂ ସାଧାରଣ ସହଯୋଗ ପାଇଁ ଗଠିତ ନୂତନ ବିକାଶ ବ୍ୟାଙ୍କ ମଧ୍ୟରେ ସ୍ୱାକ୍ଷରିତ ବୁଝାମଣାପତ୍ର
    34. ବ୍ରିକ୍ସ ଭବିଷ୍ୟତର କାର୍ଯ୍ୟାଧାରା ସମ୍ପର୍କୀତ ସମାନ ପ୍ରଶାସନିକ ସ୍ଥିତି
    35. ବ୍ରିକ୍ସ ଶ୍ରମ ଗବେଷଣା ପ୍ରତିଷ୍ଠାନ ନେଟୱାର୍କ ସମ୍ପର୍କୀତ ନିର୍ଦ୍ଦେଶ ପତ୍ର
    36. ବ୍ରିକ୍ସ ସାମାଜିକ ନିରାପତ୍ତା ସହଯୋଗ କାର୍ଯ୍ୟ ପଦ୍ଧତି
    37. ବ୍ରିକ୍ସ କୃଷି ବିକାଶ ରିପୋର୍ଟ, 2017
    38. ବ୍ରିକ୍ସ ବ୍ୟବସାୟିକ ଫୋରମ, 2017ର ଘୋଷଣାନାମା
    39. ବ୍ରିକ୍ସ ବ୍ୟବସାୟିକ ପରିଷଦ ଓ ଗୁରୁତ୍ୱପୂର୍ଣ୍ଣ ସହଯୋଗ ନୂତନ ବିକାଶ ବ୍ୟାଙ୍କ ମଧ୍ୟରେ ସ୍ୱାକ୍ଷରିତ ବୁଝାମଣାପତ୍ର
    40. ମାନ ନିୟନ୍ତ୍ରଣ ନିମନ୍ତେ ବ୍ରିକ୍ସ ବ୍ୟବସାୟିକ ପରିଷଦର ନିୟନ୍ତକ ସହଯୋଗ ଜନିତ ମିଳିତ ଘୋଷଣାନାମା ।

    ଜନଗଣଙ୍କ (People to People) ମଧ୍ୟରେ ଭାବ ବିନିମୟ

     1. ବ୍ରିକ୍ସ ସଦସ୍ୟଭୁକ୍ତ ସରାକରଙ୍କ ମଧ୍ୟରେ ସଂସ୍କୃତି କ୍ଷେତ୍ରରେ ସହଯୋଗ (2017-2021) ସ୍ୱାକ୍ଷରିତ ରାଜିନାମା ପ୍ରବର୍ତ୍ତନ ସଂକ୍ରାନ୍ତ କାର୍ଯ୍ୟଯୋଜନା
     2. ବ୍ରିକ୍ସ ସଦସ୍ୟ ରାଷ୍ଟ୍ରଙ୍କ ମଧ୍ୟରେ ଲାଇବ୍ରେରୀ ସହଯୋଗ କ୍ଷେତ୍ରରେ ସମନ୍ୱୟ ନିମନ୍ତେ ସ୍ୱାକ୍ଷରିତ ସଂକଳ୍ପ ପତ୍ର
     3. ବ୍ରିକ୍ସ ସଂଗ୍ରହାଳୟ ସହଯୋଗ ପ୍ରତିଷ୍ଠା ନିମନ୍ତେ ସ୍ୱାକ୍ଷରିତ ସଂକଳ୍ପ ପତ୍ର
     4. ବ୍ରିକ୍ସ ରାଷ୍ଟ୍ରମାନଙ୍କ ମଧ୍ୟରେ କଳା ସଂଗ୍ରହାଳୟ ଓ ଜାତୀୟ ଗ୍ୟାଲେରି ପ୍ରତିଷ୍ଠା ନିମନ୍ତେ ସ୍ୱାକ୍ଷରିତ ସଂକଳ୍ପ ପତ୍ର
     5. ବ୍ରିକ୍ସ ରାଷ୍ଟ୍ରମାନଙ୍କ ମଧ୍ୟରେ ଶିଶୁ ଓ ଯୁବଗୋଷ୍ଠୀଙ୍କ ସକାଶେ ସଂଗଠନ କ୍ଷେତ୍ରରେ ଗୁରୁତ୍ୱପୂର୍ଣ୍ଣ ସହଯୋଗ ସ୍ଥାପନ ଉଦ୍ଦେଶ୍ୟରେ ସ୍ୱାକ୍ଷରିତ ସଂକଳ୍ପ ପତ୍ର
     6. ବ୍ରିକ୍ସ ସଦସ୍ୟଭୁକ୍ତ ରାଷ୍ଟ୍ରମାନଙ୍କ ମଧ୍ୟରେ ପାରମ୍ପରିକ ଔଷଧ କ୍ଷେତ୍ରରେ ସହଯୋଗ ବୃଦ୍ଧି ଉଦ୍ଦେଶ୍ୟରେ ସ୍ୱାକ୍ଷରିତ ମିଳିତ ଘୋଷଣାନାମା
     7. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ସ୍ୱାସ୍ଥ୍ୟମନ୍ତ୍ରୀଙ୍କ ବୈଠକରେ ଜାରି ତିଆନଜିନ ଘୋଷଣାନାମା
     8. ବ୍ରିକ୍ସ ସଦସ୍ୟଭୁକ୍ତ ରାଷ୍ଟ୍ରଙ୍କ ଶିକ୍ଷାମନ୍ତ୍ରୀସ୍ତରୀୟ ବୈଠକରେ ଶିକ୍ଷା ସଂକ୍ରାନ୍ତ ଜାରି ବେଜିଂ ଘୋଷଣାନାମା
     9. ବ୍ରିକ୍ସ ସଦସ୍ୟ ରାଷ୍ଟ୍ରଙ୍କ ମଧ୍ୟରେ ଗଣମାଧ୍ୟମ କ୍ଷେତ୍ରରେ ସହଯୋଗ ନିମନ୍ତେ ନିର୍ଦ୍ଧାରିତ କାର୍ଯ୍ୟ ଯୋଜନା
    10. 2017 ବ୍ରିକ୍ସ ଯୁବ ଫୋରମ କାର୍ଯ୍ୟଯୋଜନା
    11. ବ୍ରିକ୍ସ ବନ୍ଧୁତ୍ୱ ସହର ଓ ସ୍ଥାନୀୟ ସରକାରଙ୍କ ସହଯୋଗ ଫୋରମ ପରିପ୍ରେକ୍ଷୀରେ 2017 ଚେଙ୍ଗଡୁ ପ୍ରୟାସ
    12. ସୁଶାସନ ସଂକ୍ରାନ୍ତ ବ୍ରିକ୍ସ ଆଲୋଚନାଚକ୍ରରେ ଜାରି ... ସହମତ ଘୋଷଣାନାମା ।
    13. ବ୍ରିକ୍ସ ସଦସ୍ୟଭୁକ୍ତ ରାଷ୍ଟ୍ରମାନଙ୍କ ରାଜନୈତିକ ଦଳ, ଚିନ୍ତକ ଗୋଷ୍ଠୀ ଏବଂ ସିଭିଲ ସୋସାଇଟି ସଂଗଠନ ଫୋରମ ସଂକ୍ରାନ୍ତ ଫୁଜୋଭ ପ୍ରୟାସ
    14. ନବମ ବ୍ରିକ୍ସ ଶିଖର ସମ୍ମିଳନୀକୁ ନବମ ବ୍ରିକ୍ସ ଶୈକ୍ଷିକ ଫୋରମର ସୁପାରିଶ
    15. ଦ୍ୱିତୀୟ ବ୍ରିକ୍ସ ଚଳଚ୍ଚିତ୍ର ଉତ୍ସବ ପାଇଁ ବ୍ରିକ୍ସ ଚଳଚ୍ଚିତ୍ର ପ୍ରତିନିଧିମାନଙ୍କ ଚେଙ୍ଗଡୁ ସହମତି
    16. 2017 ଠାରୁ 2021 ପର୍ଯ୍ୟନ୍ତ ବ୍ରିକ୍ସ ଚଳଚ୍ଚିତ୍ର ସହଯୋଗ ଯୋଜନା
    17. ବ୍ରିକ୍ସ ଚଳଚ୍ଚିତ୍ର ଛାତ୍ର ଓ ପ୍ରତିଭା ନିମନ୍ତେ ବିଏଫଏ କାର୍ଯ୍ୟକ୍ରମ
    18. ଚଳଚ୍ଚିତ୍ର ପାରମ୍ପରିକ ସାଂସ୍କୃତିକ ଉତ୍ତରଲବଧି ଏବଂ ଯୁବ ପ୍ରତିଭାଙ୍କ ସୃଜନ ବିକାଶ ସଂକ୍ରାନ୍ତ ମିଳିତ ଘୋଷଣାନାମା
    19. ବ୍ରିକ୍ସ ବାଣିଜ୍ୟ ସଂଘ ଫୋରମ ଘୋଷଣାନାମା
    20. ବ୍ରିକ୍ସ ଶ୍ରମ ଓ ନିୟୋଜନ ମନ୍ତ୍ରୀସ୍ତରୀୟ ବୈଠକରେ ବ୍ରିକ୍ସର ଶ୍ରମିକ ସଂଗଠନମାନଙ୍କ ବିବୃତି

    ନିମ୍ନଲିଖିତ ନଥି ଉପରେ କାର୍ଯ୍ୟ ଜାରି ରହିଛି ବୋଲି ମଧ୍ୟ ସ୍ମରଣ ରଖିବା ବାଂଛନୀୟ


    ଆର୍ଥିକ ସହାୟତା

     1. ବ୍ରିକ୍ସ ଆଇପିଆର ସହଯୋଗ କାର୍ଯ୍ୟଯୋଜନା
     2. ବ୍ରିକ୍ସ ରିମୋଟ ସେନ୍ସିଂ ଉପଗ୍ରହ ପୁଞ୍ଜ ଦିଗରେ ସ୍ୱାକ୍ଷରିତ ସହଯୋଗ ରାଜିନାମା
     3. ବ୍ରିକ୍ସ ସଦସ୍ୟଭୁକ୍ତ ରାଷ୍ଟ୍ରଙ୍କ ଜାତୀୟ ହିସାବ ମାନ ଫଇସଲାକାରୀଙ୍କ ମିଳିତ ବିବୃତି
     4. ଅଡିଟ ନିୟନ୍ତ୍ରଣ ସହଯୋଗ ସଂକ୍ରାନ୍ତ ବ୍ରିକ୍ସ ମିଳିତ ବିବୃତି

    ଜନ ଭାବ ଆଦାନପ୍ରଦାନ

     1. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ମଧ୍ୟରେ କ୍ଷେତ୍ରୀୟ ପରିଷଦ ସ୍ଥାପନ ନିମନ୍ତେ ସ୍ୱାକ୍ଷରିତ ବୁଝାମଣାପତ୍ର
     2. ବ୍ରିକ୍ସ ସଦସ୍ୟଭୁକ୍ତ ରାଷ୍ଟ୍ରମାନଙ୍କ ମଧ୍ୟରେ କ୍ରୀଡା ସହଯୋଗ ନିମନ୍ତେ ସ୍ୱାକ୍ଷରିତ ବୁଝାମଣାପତ୍ର

    ପରିଶିଷ୍ଟ – 2 : ଜିଆମେନ କାର୍ଯ୍ୟ ଯୋଜନା


    ଚୀନ ଅଧ୍ୟକ୍ଷତାରେ ଜିଆମେନ ଶିଖର ବୈଠକ ପୂର୍ବରୁ ବ୍ରିକ୍ସ ସଂଗଠନ ପାଇଁ ଅନୁଷ୍ଠିତ ନିମ୍ନଲିଖିତ ବୈଠକ ଓ କାର୍ଯ୍ୟକ୍ରମ ସମ୍ପର୍କରେ ଆମେ ଅବଗତ ଅଛୁ ।


    ମନ୍ତ୍ରିସ୍ତରୀୟ ବୈଠକ ଓ ତତସମ୍ପର୍କୀତ କାର୍ଯ୍ୟକ୍ରମ

     1. ବ୍ରିକ୍ସ ନେତୃବର୍ଗଙ୍କ ଅଣଆନୁଷ୍ଠନିକ ବୈଠକ (ଜୁଲାଇ 7, 2017, ହାମବର୍ଗ)
     2. ନିରାପତ୍ତା ପ୍ରସଙ୍ଗରେ ବ୍ରିକ୍ସ ଉଚ୍ଚସ୍ତରୀୟ ପ୍ରତିନିଧିମାନଙ୍କ ବୈଠକ (ଜୁଲାଇ 27-28, 2017, ବେଜିଂ)
     3. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ବୈଦେଶିକ ବ୍ୟାପାର/ଅନ୍ତରାଷ୍ଟ୍ରୀୟ ସମ୍ପର୍କ ମନ୍ତ୍ରୀଙ୍କ ବୈଠକ (ଜୁନ 18-19, 2017, ବେଜିଂ)
     4. ବ୍ରିକ୍ସ ସେର୍ପା/ସୋଉସ-ସେର୍ପା ବୈଠକ (ଫେବୃଆରୀ 23-24, 2017, ନାନଜିଙ୍ଗ; ଜୁନ 14-15, 2017 କ୍ୱିଙ୍ଗଡାଓ; ଜୁଲାଇ 4-5, 2017 ହାମବର୍ଗ, ସେପ୍ଟେମ୍ବର 2017, ଜିଆମେନ)
     5. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ଅର୍ଥମନ୍ତ୍ରୀ ଓ ସେଂଟ୍ରାଲ ବ୍ୟାଙ୍କ ଗଭର୍ଣ୍ଣର/ଅର୍ଥମନ୍ତ୍ରୀ ଓ ସେଣ୍ଟ୍ରାଲ ବ୍ୟାଙ୍କ ଡେପୁଟୀମାନଙ୍କ ବୈଠକ (ମାର୍ଚ୍ଚ 17, 2017, ବାଡେନ-ବାଡେନ; ଏପ୍ରିଲ 20, 2017, ୱାଶିଂଟନ ଡିସି; ଜୁନ 19, 2017, ସାଂଘାଇ)
     6. ବ୍ରିକ୍ସ ସ୍ଥାନୀୟ ମୁଦ୍ରା ବଣ୍ଡ ଫଣ୍ଡ କାର୍ଯ୍ୟକାରୀ ଗୋଷ୍ଠୀ ବୈଠକ (ଏପ୍ରିଲ 20, 2017, ୱାଶିଂଟନ ଡିସି; ଜୁନ 18, 2017, ସାଂଘାଇ)
     7. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ଶକ୍ତିମନ୍ତ୍ରୀ ସ୍ତରୀୟ ବୈଠକ (ଜୁନ 7, 2017, ବେଜିଂ)
     8. ବ୍ରିକ୍ସ ସଦସ୍ୟରାଷ୍ଟ୍ରଙ୍କ କୃଷି ଓ କୃଷି ବିକାଶ ମନ୍ତ୍ରୀଙ୍କ ସମ୍ମିଳନୀ (ଜୁନ 17-18, 2017, ନାନଜିଙ୍ଗ)
     9. ବ୍ରିକ୍ସ ପର୍ଯ୍ୟାବରଣ ମନ୍ତ୍ରୀ ସମ୍ମିଳନୀ (ଜୁନ 22-23, 2017, ତିଆନଜିନ)
    10. ମହାକାଶ କ୍ଷେତ୍ରରେ ସହଯୋଗ ଶୀର୍ଷକ ବ୍ରିକ୍ସ ଯୁଗ୍ମ କମିଟି ବୈଠକ (ଜୁଲାଇ 2-3, 2017, ହାଇକୁ)
    11. ବ୍ରିକ୍ସ ସଦସ୍ୟ ରାଷ୍ଟ୍ରଙ୍କ ଶିକ୍ଷାମନ୍ତ୍ରୀ ବୈଠକ (ଜୁଲାଇ 4-5, 2017, ବେଜିଂ)
    12. ବ୍ରିକ୍ସର ସଦସ୍ୟ ରାଷ୍ଟ୍ରଙ୍କ ବହିଃଶୁଳ୍କ ସହଯୋଗ କମିଟି ବୈଠକ (ଜୁଲାଇ, 2017, ବ୍ରସେଲ୍ସ)
    13. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ସଂସ୍କୃତି ମନ୍ତ୍ରୀ ସମ୍ମିଳନୀ (ଜୁଲାଇ 5-6, 2017, ତିଆନଜିନ)
    14. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ସ୍ୱାସ୍ଥ୍ୟମନ୍ତ୍ରୀ ଏବଂ ପାରମ୍ପରିକ ଔଷଧ ଶୀର୍ଷକ ଉଚ୍ଚସ୍ତରୀୟ ବୈଠକ (ଜୁଲାଇ 6-7, 2017, ତିଆନଜିନ)
    15. ବ୍ରିକ୍ସ ସଦସ୍ୟ ରାଷ୍ଟ୍ରଙ୍କ ମଧ୍ୟରେ ଔଷଧ ନିୟନ୍ତ୍ରଣ ସମ୍ପର୍କୀତ ସହଯୋଗ ବୈଠକ (ଜୁଲାଇ 13-14, 2017, ଝେଙ୍ଗଝୁ)
    16. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ବିଜ୍ଞାନ, ପ୍ରଯୁକ୍ତି ତଥା ଅଭିନବ ମନ୍ତ୍ରିସ୍ତରୀୟ ବୈଠକ (ଜୁଲାଇ 18, 2017, ହାଙ୍ଗଝାଉ)
    17. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ଶ୍ରମ ଓ ନିୟୋଜନ ମନ୍ତିସ୍ତରୀୟ ବୈଠକ (ଜୁଲାଇ 26-27, 2017, ଚେଙ୍ଗକ୍ୱିନ)
    18. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ଯୋଗାଯୋଗ ମନ୍ତ୍ରିସ୍ତରୀୟ ବୈଠକ (ଜୁଲାଇ 27-28, 2017, ହାଙ୍ଗଝୋଉ)
    19. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ଟିକସ କର୍ତ୍ତୃପକ୍ଷ ମୁଖ୍ୟମାନଙ୍କ ସମ୍ମିଳନୀ (ଜୁଲାଇ 27-28, 2017 ହାଙ୍ଗଝୋଉ)
    20. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ଶିଳ୍ପମନ୍ତ୍ରୀ ସମ୍ମିଳନୀ (ଜୁଲାଇ 29-30, 2017 ହାଙ୍ଗଝୋଉ)
    21. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ବାଣିଜ୍ୟମନ୍ତ୍ରୀ ସମ୍ମିଳନୀ (ଅଗଷ୍ଟ 1-2, 2017, ସାଂଘାଇ)
    22. ନିଉ ଡେଭଲପମେଣ୍ଟ ବ୍ୟାଙ୍କର ବୋର୍ଡ ଅଫ ଗଭର୍ଣ୍ଣର୍ସଙ୍କ ବାର୍ଷିକ ବୈଠକ (ଅଗଷ୍ଟ 1-2, 2017, ନୂଆଦିଲ୍ଲୀ)
    23. ବ୍ରିକ୍ସ ବ୍ୟବସାୟିକ ସଂଗୋଷ୍ଠୀ (ସେପ୍ଟେମ୍ବର 3-4, 2017, ଜିଆମେନ)

    ବରିଷ୍ଠ ଅଧିକାରୀ/କାର୍ଯ୍ୟକାରୀ ଗୋଷ୍ଠୀ/ବିଶେଷଜ୍ଞମାନଙ୍କ ବୈଠକ

     1. ପର୍ଯ୍ୟାବରଣ ସଂକ୍ରାନ୍ତ ବ୍ରିକ୍ସ ସଦସ୍ୟ ରାଷ୍ଟ୍ରଙ୍କ ବରିଷ୍ଠ ପଦାଧିକାରୀମାନଙ୍କ ବୈଠକ (ଜୁନ 22, 2017, ତିଆନଜିନ)
     2. ଶିକ୍ଷା ସଂକ୍ରାନ୍ତ ବ୍ରିକ୍ସ ସଦସ୍ୟ ରାଷ୍ଟ୍ରଙ୍କ ବରିଷ୍ଠ ପଦାଧିକାରୀଙ୍କ ବୈଠକ (ଜୁଲାଇ 4, 2017, ବେଜିଂ)
     3. ସଂସ୍କୃତି ସଂକ୍ରାନ୍ତ ବ୍ରିକ୍ସ ସଦସ୍ୟରାଷ୍ଟ୍ରଙ୍କ ବରିଷ୍ଠ ପଦାଧିକାରୀମାନଙ୍କ ବୈଠକ (ଜୁଲାଇ 5, 2017, ତିଆନଜିନ)
     4. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ବରିଷ୍ଠ ସ୍ୱାସ୍ଥ୍ୟ ଅଧିକାରୀସ୍ତରୀୟ ବୈଠକ (ଜୁଲାଇ 5, 2017, ତିଆନଜିନ)
     5. ବିଜ୍ଞାନ, ପ୍ରଯୁକ୍ତି ଓ ଅଭିନବତ୍ୱ ସମ୍ପର୍କରେ ବ୍ରିକ୍ସ ସଦସ୍ୟରାଷ୍ଟ୍ରଙ୍କ ବରିଷ୍ଠ ପଦାଧିକାରୀମାନଙ୍କ ବୈଠକ (ଜୁଲାଇ 17, 2017, ହାଙ୍ଗଝୋଉ)
     6. ବ୍ରିକ୍ସ ବ୍ୟବସାୟିକ ପରିଷଦ (ମାର୍ଚ୍ଚ 31, 2017, ନୂଆଦିଲ୍ଲୀ)
     7. ବ୍ରିକ୍ସ ଦୁର୍ନୀତି ନିରୋଧୀ କାର୍ଯ୍ୟକାରୀ ଗୋଷ୍ଠୀ ବୈଠକ (ଜାନୁଆରୀ 22, 2017, ବର୍ଲିନ; ଏପ୍ରିଲ 9, 2017, ବ୍ରାସିଲିଆ)
     8. ବ୍ରିକ୍ସ ବୌଦ୍ଧିକ ସମ୍ପତ୍ତି ନିରୀକ୍ଷକ ତାଲିମଦାତା ବୈଠକ (ଫେବୃଆରୀ 22-24, 2017, ନାଗପୁର)
     9. ବ୍ରିକ୍ସ ବୌଦ୍ଧିକ ସମ୍ପତ୍ତି ସମନ୍ୱୟ ଗୋଷ୍ଠୀ ବୈଠକ (ଫେବୃଆରୀ 22-23, 2017, ନାଗପୁର)
    10. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ଆର୍ଥିକ ଓ ବାଣିଜ୍ୟିକ ପ୍ରସଙ୍ଗରେ ଯୋଗାଯୋଗ ଗୋଷ୍ଠୀ ବୈଠକ (ମାର୍ଚ୍ଚ 20-21, ମାର୍ଚ୍ଚ, 2017, ବେଜିଂ, ମେ 23-25, 2017 ବେଜିଂ; ଜୁଲାଇ 30-32, 2017, ସାଂଘାଇ)
    11. ବ୍ରିକ୍ସ ଜାତୟ ପରିସଂଖ୍ୟାନ କାର୍ଯ୍ୟାଳୟ ଅଧିକାରୀଙ୍କ ବୈଷିୟକ ବୈଠକ (ମାର୍ଚ୍ଚ 27-29, 2017, ସାଂଘାଇ)
    12. ବହିଃଶୁଳ୍କ ପ୍ରସଙ୍ଗରେ ବ୍ରିକ୍ସ କାର୍ଯ୍ୟକାରୀ ଗୋଷ୍ଠୀ ବୈଠକ (ମାର୍ଚ୍ଚ 29-31, 2017, ଜିଆସେନ)
    13. ମଧ୍ୟପ୍ରାଚ୍ୟକୁ ବ୍ରିକ୍ସର ସ୍ୱତନ୍ତ୍ର ଦୂତ ପ୍ରସଙ୍ଗ ଆଲୋଚନା (ଏପ୍ରିଲ 11-12, 2017, ବିଶାଖାପାଟଣା)
    14. ବ୍ରିକ୍ସ କର୍ମନିଯୁକ୍ତି କାର୍ଯ୍ୟକାରୀ ଗୋଷ୍ଠୀ ବୈଠକ (ଏପ୍ରିଲ 19, 2017, ୟୁସି, ଜୁଲାଇ 25, 2017 ଛେଙ୍ଗକ୍ୱିଙ୍ଗ)
    15. ବ୍ରିକ୍ସ ପର୍ଯ୍ୟାବରଣ କାର୍ଯ୍ୟକାରୀ ଗୋଷ୍ଠୀ ବୈଠକ (ଏପ୍ରିଲ 25-27, 2017, ତିଆନଜିନ୍)
    16. ବ୍ରିକ୍ସ ଆତଙ୍କବାଦ ନିରୋଧୀ କାର୍ଯ୍ୟକାରୀ ଗୋଷ୍ଠୀ ବୈଠକ (ମେ 18, 2017, ବେଜିଂ)
    17. ବ୍ରିକ୍ସ ବୌଦ୍ଧିକ ସମ୍ପତ୍ତି ଅଧିକାର ବ୍ୟବସ୍ଥା ସମ୍ପର୍କୀତ ପ୍ରଥମ ବୈଠକ (ମେ, 23, 2017, ବେଜିଂ)
    18. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ସଂସ୍କୃତି ମନ୍ତ୍ରୀ କାର୍ଯ୍ୟକାରୀ ଗୋଷ୍ଠୀଙ୍କ ବୈଠକ (ମେ 25, 2017, ବେଜିଂ)
    19. ବ୍ରିକ୍ସ ବିଜ୍ଞାନ, ପ୍ରଯୁକ୍ତି ଓ ନବସୃଜନ ପାଣ୍ଠିପ୍ରଦାନ କାର୍ଯ୍ୟକାରୀ ଗୋଷ୍ଠୀ ବୈଠକ (ମେ 28-31, 2017, ପ୍ରିଟୋରିଆ)
    20. ଆଇସିଟି ବ୍ୟବହାର ସମ୍ପର୍କୀତ ବ୍ରିକ୍ସ ନିରାପତ୍ତା କାର୍ଯ୍ୟକାରୀ ଗୋଷ୍ଠୀ ବୈଠକ (ଜୁନ 1-2, 2017, ବେଜିଂ)
    21. ବ୍ରିକ୍ସ ଶକ୍ତି ସଂରକ୍ଷଣ ଓ ଶକ୍ତି ସକ୍ରିୟତା ବୃଦ୍ଧି ଶୀର୍ଷକ କାର୍ଯ୍ୟକାରୀ ଗୋଷ୍ଠୀ ବୈଠକ (ଜୁନ 5, 2017, ବେଜିଂ)
    22. ବ୍ରିକ୍ସ ରପ୍ତାନୀ ଋଣ ପ୍ରଦାନକାରୀ ଏଜେନ୍ସୀମାନଙ୍କ ବୈଠକ (ଜୁନ 12-15, 2017, ହାଙ୍ଗଝୋଉ)
    23. ବ୍ରିକ୍ସ କୃଷି ସହଯୋଗ କାର୍ଯ୍ୟକାରୀ ଗୋଷ୍ଠୀ ବୈଠକ (ଜୁନ 15, 2017, ନାନଜିଙ୍ଗ)
    24. ବ୍ରିକ୍ସ ଆନ୍ତଃବ୍ୟାଙ୍କ ସହଯୋଗ ବ୍ୟବସ୍ଥା କାର୍ଯ୍ୟକାରୀ ଗୋଷ୍ଠୀ ବୈଠକ (ଜୁନ 28-29, 2017, ବେଜିଂ)
    25. ବ୍ରିକ୍ସର ଆନ୍ତଃବ୍ୟାଙ୍କ ସହଯୋଗ ବ୍ୟବସ୍ଥା କାର୍ଯ୍ୟକାରୀ ଗୋଷ୍ଠୀ ବୈଠକ (ଜୁନ 28-29, 2017, ବେଜିଂ)
    26. ଏଏମଏଲ ପ୍ରସଙ୍ଗରେ ବ୍ରିକ୍ସ ପ୍ରତିନିଧି ମୁଖ୍ୟମାନଙ୍କ ବୈଠକ (ଜୁନ 18-23, 2017, ସ୍ପେନ)
    27. ବ୍ରିକ୍ସ ବୈଦେଶିକ ନୀତି ଯୋଜନା କଥାବାର୍ତ୍ତା (ଜୁଲାଇ 20-21, 2017, ବେଜିଂ)
    28. ଶାନ୍ତି ରକ୍ଷା ପ୍ରସଙ୍ଗରେ ଉପଦେଷ୍ଟା ବିଶେଷଜ୍ଞଙ୍କ ବୈଠକ (ଜୁଲାଇ 25, 2017, ବେଜିଂ)
    29. ଟିକସ ସଂକ୍ରାନ୍ତ ବ୍ରିକ୍ସ ବିଶେଷଜ୍ଞମାନଙ୍କ ବୈଠକ (ଜୁଲାଇ 25-26, 2017, ହାଙ୍ଗଝୋଉ)
    30. ଆଇସିଟି ସହଯୋଗ ସଂକ୍ରାନ୍ତ ବ୍ରିକ୍ସ କାର୍ଯ୍ୟକାରୀ ଗୋଷ୍ଠୀ ବୈଠକ (ଜୁଲାଇ 26, 2017, ହାଙ୍ଗଝୋଉ)
    31. ବ୍ରିକ୍ସ ମାଦକ ଦ୍ରବ୍ୟ ନିରୋଧୀ କାର୍ଯ୍ୟକାରୀ ଗୋଷ୍ଠୀ ବୈଠକ (ଅଗଷ୍ଟ 6, 2017, ୱେଇହାଇ)
    32. ଆନ୍ତଃବ୍ୟାଙ୍କ ସହଯୋଗ ବ୍ୟବସ୍ଥା ଓ ଆର୍ଥିକ ସଂଗୋଷ୍ଠୀ ବାର୍ଷିକ ବୈଠକ (ଅଗଷ୍ଟ 31-ସେପ୍ଟେମ୍ବର 2, 2017, ବେଜିଂ)
    33. ବ୍ରିକ୍ସ ସଦସ୍ୟଭୁକ୍ତ ରାଷ୍ଟ୍ରମାନଙ୍କ ବୌଦ୍ଧିକ ସମ୍ପତ୍ତି କାର୍ଯ୍ୟାଳୟ ମୁଖ୍ୟଙ୍କ ବୈଠକ (ଏପ୍ରିଲ 6-7, 2017, ନୂଆଦିଲ୍ଲୀ)
    34. ବିଜ୍ଞାନ, ପ୍ରଯୁକ୍ତି, ନବସୃଜନ ଓ ଉଦ୍ୟୋଗ ସହଭାଗୀତା ସଂକ୍ରାନ୍ତ ବ୍ରିକ୍ସ କାର୍ଯ୍ୟକାରୀ ଗୋଷ୍ଠୀ ବୈଠକ (ଏପ୍ରିଲ 9, 2017, ବେଙ୍ଗାଲୁରୁ)
    35. ଆଇସିଟି ଏବଂ ଉଚ୍ଚ କ୍ଷମତା ସମ୍ପନ୍ନ କମ୍ୟୁନିଟ ସଂକ୍ରାନ୍ତ ବ୍ରିକ୍ସ କାର୍ଯ୍ୟକାରୀ ଗୋଷ୍ଠୀ ବୈଠକ (ଏପ୍ରିଲ 23-26, 2017, ଗୁଆଙ୍ଗଝାଓ)
    36. ଗବେଷଣା ଭିତ୍ତିଭୂମି ତଥା ମେଗା-ବିଜ୍ଞାନ ପ୍ରକଳ୍ପ ସଂକ୍ରାନ୍ତ ବ୍ରିକ୍ସ କାର୍ଯ୍ୟକାରୀ ଗୋଷ୍ଠୀ ବୈଠକ (ମେ 15-16, 2017, ଦୁବନା)
    37. ସଲିଡ ଷ୍ଟେଟ ଲାଇଟିଂ ସଂକ୍ରାନ୍ତ ବ୍ରିକ୍ସ କାର୍ଯ୍ୟକାରୀ ଗୋଷ୍ଠୀ ବୈଠକ (ଜୁନ 19-24, 2017, ହାଙ୍ଗଝୋଉ)

    ଲୋକ-ଲୋକ ମଧ୍ୟରେ କାର୍ଯ୍ୟକ୍ରମ ଭାବ ଆଦାନପ୍ରଦାନ ଓ ଅନ୍ୟ ବୈଠକ

     1. ବ୍ରିକ୍ସ ଯୁବ କୂଟନୀତିଜ୍ଞ ଫୋରମ (ମେ 30, ଜୁନ 3, 2017, ବେଜିଂ ଓ ଲିନୟି)
     2. ବ୍ରିକ୍ସ ଗଣମାଧ୍ୟମ ଫୋରମ (ଜୁନ 6-8, 2017, ବେଜିଂ)
     3. ବ୍ରିକ୍ସ ଚିନ୍ତନମଣ୍ଡଳୀ ପରିଷଦ ବୈଠକ (ଜୁନ 10, 2017, ଫୁଝୋଉ)
     4. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ରାଜନୈତିକ ଦଳ, ଚିନ୍ତନମଣ୍ଡଳୀ ଓ ସିଭିଲ ସୋସାଇଟି ସଂଗଠନ ମାନଙ୍କ ସଂଗୋଷ୍ଠୀ (ଜୁନ 10-12, 2017, ଫୁଝୋଉ)
     5. ବ୍ରିକ୍ସ କ୍ରୀଡା (ଜୁନ 17-21, 2017, ଗୁଆଙ୍ଗଝାଉ)
     6. ବ୍ରିକ୍ସ ଚଳଚ୍ଚିତ୍ର ମହୋତ୍ସବ (ଜୁନ 23-27, 2017, ଚେଙ୍ଗଡୁ)
     7. ବ୍ରିକ୍ସ ବନ୍ଧୁତ୍ୱ ସହରର ଏବଂ ସ୍ଥାନୀୟ ସରକାର ସହଯୋଗ ଫୋରମ (ଜୁଲାଇ 11-13, 2017, ଚେଙ୍ଗଡୁ)
     8. ବ୍ରିକ୍ସ ବାଣିଜ୍ୟ ସଂଘ ଫୋରମ (ଜୁଲାଇ 24-25, 2017, ବେଜିଂ)
     9. ବ୍ରିକ୍ସ ଯୁବ ଫୋରମ (ଜୁଲାଇ 24-28, 2017, ବେଜିଂ)
    10. ବ୍ରିକ୍ସ ଯୁବ ବୈଜ୍ଞାନିକ ଫୋରମ (ଜୁଲାଇ 11-15, 2017, ହାଙ୍ଗଝୋଉ)
    11. ସୁଶାସନ ସଂକ୍ରାନ୍ତ ବ୍ରିକ୍ସ ଆଲୋଚନାଚକ୍ର (ଅଗଷ୍ଟ 17-18, 2017, କ୍ୱାନଝୁ)
    12. ବ୍ରିକ୍ସ ସଦସ୍ୟରାଷ୍ଟ୍ରଙ୍କ ଦଣ୍ଡବିଧାନ ସେବାମୁଖ୍ୟଙ୍କ ବୈଠକ (ଅଗଷ୍ଟ 2017, ବ୍ରାଜିଲ)
    13. ବ୍ରିକ୍ସ ଚିନ୍ତନମଣ୍ଡଳୀ ସମ୍ପାନ (ମାର୍ଚ୍ଚ 22, 2017, ବେଜିଂ, ମେ 15, 2017, ଗୁଆଙ୍ଗଝାଉ; ମେ 20, 2017, ଚେଙ୍ଗକ୍ୱିଙ୍ଗ)
    14. ବ୍ରିକ୍ସ ଅନ୍ତରାଷ୍ଟ୍ରୀୟ ଥିଏଟର ସ୍କୁଲ ଉତ୍ସବ (ମେ 14-21, 2017, ମସ୍କୋ)
    15. ପ୍ରତିଦ୍ୱନ୍ଦ୍ୱୀ ଆଇନ କ୍ଷେତ୍ରରେ ବ୍ରିକ୍ସ ରାଷ୍ଟ୍ରଙ୍କ ମଧ୍ୟରେ ସହଯୋଗ ଶୀର୍ଷକ ବୈଠକ (ମେ 16-20, 2017, ସେଣ୍ଟ ପିଟର୍ସବର୍ଗ)
    16. “ବ୍ରିକ୍ସ: ଆର୍ଥିକ ସହଯୋଗ ପ୍ରୋତ୍ସାହନ” ବାର୍ଷିକ ଫୋରମ (ଜୁନ 1-3, 2017, ସେଣ୍ଟ ପିଟର୍ସବର୍ଗ)
    17. ବ୍ରିକ୍ସ ସର୍ବୋଚ୍ଚ ଅଡିଟ ଅନୁଷ୍ଠାନ ବୈଷୟିକ ସହଯୋଗ ବୈଠକ (ଜୁନ 28-29, 2017, ପ୍ରେଟୋରିଆ)
    18. ଏସସିଓ ଏବଂ ବ୍ରିକ୍ସ ସଦସ୍ୟରାଷ୍ଟ୍ରମାନଙ୍କ ଅନ୍ତରାଷ୍ଟ୍ରୀୟ ମହିଳା କଂଗ୍ରେସ (ଜୁଲାଇ 2-4, 2017, ନୋଭୋସିବି୍ରକସ)

    ଚୀନ ଅଧ୍ୟକ୍ଷତାରେ ବ୍ରିକ୍ସ ସଂଗଠନର ନିମ୍ନଲିଖିତ ଆଗାମୀ ବୈଠକ ଓ କାର୍ଯ୍ୟକ୍ରମ ସମ୍ପର୍କରେ ଆମେ ଅବଗତ ଥିବା ସୂଚୀତ କରୁଛୁ

     1. ୟୁଏନଜିଏ ପୃଷ୍ଠଭୂମିରେ ବୈଦେଶିକ ମନ୍ତ୍ରୀମାନଙ୍କ ବୈଠକ
     2. ପଞ୍ଚମ ବ୍ରିକ୍ସ ସେର୍ପା/ସୋରସ-ସେର୍ପା ବୈଠକ
     3. ବ୍ରିକ୍ସ ସଂସଦୀୟ ଫୋରମ
     4. ବ୍ରିକ୍ସ ସଦସ୍ୟ ରାଷ୍ଟ୍ରଙ୍କ ଜାତୀୟ ପରିସଂଖ୍ୟାନ କାର୍ଯ୍ୟାଳୟ ମୁଖ୍ୟଙ୍କ ବୈଠକ
     5. ବ୍ରିକ୍ସ ବାଣିଜ୍ୟ ମେଳା
     6. ବ୍ରିକ୍ସ ଆଇନ ଉପଦେଷ୍ଟା ପରାମର୍ଶ ବୈଠକ
     7. ଏସଓଇ ସଂସ୍କାର ଓ ସୁଶାସନ ସଂକ୍ରାନ୍ତ ବ୍ରିକ୍ସ ଫୋରମ
     8. ପ୍ରତିଦ୍ୱନ୍ଦ୍ୱୀ ଫୋରମ ଆଇନ କ୍ଷେତ୍ରରେ ବ୍ରିକ୍ସ ସଦସ୍ୟରାଷ୍ଟ୍ରଙ୍କ ମଧ୍ୟରେ ସହଯୋଗ ବୈଠକ
     9. ଏସସିଓ ଏବଂ ବ୍ରିକ୍ସ କ୍ଷେତ୍ରୀୟ ରାଷ୍ଟ୍ରମାନଙ୍କ କ୍ଷୁଦ୍ର ବ୍ୟବସାୟୀଙ୍କ ତୃତୀୟ ଫୋରମ
    10. ବ୍ରିକ୍ସ ଅନ୍ତର୍ଜାତୀୟ ପ୍ରତିଯୋଗୀତା ସମ୍ମିଳନୀ
    11. ମହାକାଶ ବିଜ୍ଞାନ ସଂକ୍ରାନ୍ତ ବ୍ରିକ୍ସ କାର୍ଯ୍ୟକାରୀ ଗୋଷ୍ଠୀ (ସେପ୍ଟେମ୍ବର 21-22, ପୁଣେ)
    12. ବ୍ରିକ୍ସ ରପ୍ତାନୀ ଋଣ ଯୋଗାଣକାରୀ ଏଜେନ୍ସୀମାନଙ୍କ ବୈଷୟିକ କର୍ମଶାଳା (ଅକ୍ଟୋବର 31 - ନଭେମ୍ବର 3, 2017, ନାନଜିଙ୍ଗ)
    13. ମ୍ୟାଟେରିଆଲ ସାଇନ୍ସ ଏବଂ ନାନୋପ୍ରଯୁକ୍ତି ଶୀର୍ଷକ ବ୍ରିକ୍ସ କାର୍ଯ୍ୟକାରୀ ଗୋଷ୍ଠୀ (ଅକ୍ଟୋବର 26-27, 2017, ୟେକାଟେରିନବର୍ଗ)
    14. “--- ଏବଂ ଏସଟିଆଇ ନୀତି” ଶୀର୍ଷକ ଅନ୍ତରାଷ୍ଟ୍ରୀୟ ବାର୍ଷିକ ଶିକ୍ଷା ସମ୍ମିଳନୀ (ନଭେମ୍ବର 1-2, 2017, ମସ୍କୋ)
    15. ଜୈବ ପ୍ରଯୁକ୍ତି ଓ ଜୈବ ଔଷଧି ତଥା ମାନବ ସ୍ୱାସ୍ଥ୍ୟ ଓ ସ୍ନାୟୁବିଜ୍ଞାନ ସଂକ୍ରାନ୍ତ ବ୍ରିକ୍ସ କାର୍ଯ୍ୟକାରୀ ଗୋଷ୍ଠୀ (ନଭେମ୍ବର 15-1. 2017, ମସ୍କୋ)
    16. ବାର୍ଦ୍ଧକ୍ୟ ସଂକ୍ରାନ୍ତ ବ୍ରିକ୍ସ ବୈଠକ

    ନିମ୍ନଲିଖିତ ପ୍ରସ୍ତାବ ଅଧିକ ତର୍ଜମା ସାପେକ୍ଷ

     1. ମହାସାଗର କ୍ଷେତ୍ରରେ ସହଯୋଗ
     2. ପିପିପି ପ୍ରକଳ୍ପ ପ୍ରସ୍ତୁତି ପାଣ୍ଠି ସ୍ଥାପନା
     3. ବ୍ରିକ୍ସ ଶକ୍ତି ସହଯୋଗ ପ୍ଲାଟଫର୍ମ ସ୍ଥାପନା
     4. ବ୍ରିକ୍ସ ରିମୋଟ ସେନ୍ସିଂ ଉପଗ୍ରହ ପୁଞ୍ଜ
     5. ଜିଆମେନଠାରେ ବ୍ରିକ୍ସ ବହିଃଶୁଳ୍କ ତାଲିମ କେନ୍ଦ୍ର ସ୍ଥାପନା
     6. ବ୍ରିକ୍ସ ସାଂସ୍କୃତିକ ପରିଷଦ ସ୍ଥାପନା
     7. ବ୍ରିକ୍ସ କ୍ଷେତ୍ରୀୟ ପରିଷଦ ଗଠନ
     8. ପର୍ଯ୍ୟଟନ କ୍ଷେତ୍ରରେ ସହଯୋଗ
     9. କ୍ଷେତ୍ରୀୟ ବିମାନଚଳାଚଳ କାର୍ଯ୍ୟକାରୀ ଗୋଷ୍ଠୀ ଗଠନ

    **********

    
    
    (Release ID: 1502118) Visitor Counter : 6
    
    
    
    
    

9.